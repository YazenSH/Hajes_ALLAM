Content
"في بالي من كلام الناس كل اللي في بال الناس
جمعت: ولا جمعت إلا عشان ارميه من بالي‏
مزاجي صعب ما يصلح ولا يركب على أية رأس
صحيح إني وحيد بهالوطن بس الوطن خالي
مزاجي ما تزول إن جاك باس اللي يزول الباس‏
أقولك مثل ما ودي أقولك نبض وآمالي ‏
أبقطع بالمشي درب الرجاء ما بقطعه باليأس
على باب الكلام البكر أرتل ما تهيالي ‏
تعودت أطلق الكلمة تحلق خارج الأقواس
على حريتي يا ما على حالي رثى حالي
في هذا الجيل كم من شاعرٍ غاوي بليد أحساس
يمر مع الحزن ما يحمل من الحزن مثقالي
حياتي شيطنة بيني ويبني نزعة الوسواس ‏
تقل لي : ""لا تقل لي قل أعوذ بربي الوالي""‏
حياتي ظل ""سدرة باب وج ""* وصعلكة جلاس ‏
نميل ونعتدل ونميل وين الظل ما مالي
تعبت امشي لحالي صرت اشك في معظم الأنفاس
أقل لك: يا لحالي.. رح لحالك بقعد لحالي‏
حبيبي والغواية بعد هذا الحد ما تنقاس
أحب من التعب كل التعب واكره عتب غالي‏
أحس بداخلي صرخة سجين وكلبشة حراس‏
وأنا يدي على يدي وأحس بشي يبقالي‏
حبيبي ما تزول إن جاك باس اللي يزول الباس
على بالك كلام من الكلام اللي على بالي"
"إنفجار..
.
.
إعتقال.
.
.
إنتحار..
.
.
احتلال
هكذا يمضي نهار وهكذا يطلع نهار
بسم ترسيخ السلام..
ونزع أسلحة الدمار
يا بلاد الرافدين
ما هو ذنبك لا سلاح ولا يدين
ولا ملاذ ومن جروحك عن جروحك تهربين
يا بلاد الفرس من غير أي فارس
ما هو ذنبك..
الحرامي فيك مستوطن ومستعمر وحارس
ما هو ذنبك.
يوم حط الذنب كله فوق جنبك
يا بلاد الرأس تحت الكتف
من على وجهك على وجه العروبة .. ""تف""
ما تخون الأرض يا بغداد
ما يخون غير اللي فوق الأرض
انحنينا والجبال أوتاد
لين صار الطول مثل العرض
يا بلادي والجروح جياد
صارت الكلمة علينا فرض
قلت: من شكلك من يا"" رأس ذيل الحرب""
قال: ""رأس الذيل"" رأس الغرب ما هو الشرق
و""ذيل رأس"" الحرب رأس الشرق ما هو الغرب
وبرغم طول الدرب
شف بحجم الفرق.. كان وجه الشبه ما كان حجم الفرق
يا صباح الدمع والتغريب من فقدان حي
والدخان المنبعث من كل حي
يا ملامح وجه بغدادي تساقط في الطريق
يا شوارع ما تنام إلا سهر
ولا تشوف إلا حريق
يا مساجد
ما تعرف إنسان ساجد
ما تعرف إلا صلاة بلا سجود ولا ركوع
ولا تعرف من الخشوع
إلا خشوع الخوف من خوف الخشوع
حزن يستوطن رصيف
وناس تأكل بعض ما تكل رغيف
يا طفل بدري تجاعيد الزمن بانت عليك
جيت تمسح في الغبار اللي على وجهك
ولا مسحت إلا الغبار اللي تراكم في يديك
ماعليك
الغرب رأسك والعرب رجليك !!
يا شعوبٍ ما تعرف من الحياة إلا الممات
طلع الغرب علينا
من ثنيات الخداع
وجب الزحف إلينا
من بقاع إليا بقاع
أيها المأمور فينا
ما لهذا الأمر داع
لو زمام أمرك فادينا
لا تطاع ولا تباع
يا مريكا أمركينا
من النخاع إليا النخاع
صرخت يا بغداد
وتفجرت كل الجهات أبواب
الأرض والتاريخ لمظفر النواب
والجرح والسكين للسياب
وناديت يا بغداد
واستنبتت كل البلاد أوتاد
من صرخة العقاد
وناديت يا بغداد يا بغداد يا بغداد
وإلتفت الأعناق ب الأعناق تتساقط مطر
مطر..
.
.
مطر
.
.
مطر
ولا عاش غير"" أحمد مطر""
و""مظفر النواب"" و""السياب ""و "" العقاد""
من المنفى ليا الميلاد"
"جيتك ونظراتي مفاتيح الأفكار
لي فيك نظرة غير مع كل نظرة
أطفيك نار بداخلي وأشعلك نار
وأحرق سناء جمرة على شان جمرة
السهل ما يستهوي الهاجس الحار
عقله جنون وراحته درب وَعْرَة
أكره من الدرب أمتطي درب شعار
وارغب من الموت إني أعيش بكرة
علقت باب الصمت بشفاه ثرثار
ينطق ليا مات ألحكي صمت قبره
في اللحظة ""إما أحب ولا أكره"" أمرار
وامرار طول اللحظة "" أحب واكرة""
تعبت من كثر التعب جيت منهار
كني تساقط جوع فأوراق شجرة
أنا وهذا الليل وأفوه الأقدار
جيناك ما فينا من البوح قطرة
قطعة يباس أوزار تنبت من أوزار
بين الضما المقصود والكأس شعرة
وتفجرت لمعانق أوجاعك أنهار
واهتز جذعك وأسقط الرأس تمره
حتى نبت في معطف الهاجس المار
من كل زوج اثنين زهرة وزهرة
لي في جروحي كل ما كانت أبكار
فترة ممات أحياء بها كل فترة
ما للتعب راحة سوى الهاجس الحار
عقله جنون وراحته عند نظرة"
"محتاج
والله عشان أحيا..
محتاج لي شيّ يقتل حياة أشيا..
محتاج بعض أحيان
حالة بدون إنسان
حتى أعيش ف كل شكل بشكل كل أحيان
حتى أكون ف كل شيّ بمثل مابغى أكون
محتاج لادراك الجنون
ياصاحبي محتاج
حالة قبول.. للسجْن / والإفراج
حالة فصول.. للبذر / والإنتاج
ف أوقات بين أوقات
محتاج خلع ""الدين"" فقد الذات
""حتى يصير الكذب صدق ف هالزمن ب الذات""
حتى يطيب العيش
مع كُثر مالك
كُل مَال مالك
وإن جاك مالك قول له ي إما مالك
ولا باقي كل مالك
أسفين وماعليش
م الله كتب لك عيش
بالله ياطبع أمس
جبلي معك مثلك رداءة نفس
تعبت بين الناس
أقلب أوجاعي
وأرجع وسيف الحق مشلول ب ذراعي
يارب
هذا الزمن مالي في ذنبه ذنب
ولا لي ف جرحه طب
الله
كم شيّ أكن محتاج له م القاه
محتاج لي راحة
بعد التعب والكبت
الأرض طراحة
وأوجاع صدري خبت
كم مات تفاحة
لأصحاب يوم السبت
يامالك الساحة
من همنا وش جبت
شفني بهالواحة
أذنبت يوم وتبت
لابد فيه أشياء
تموت لجل أحياء
(كم بيننا محتاج
وكم بيننا مالك
ومابين ه الإثنين
نجمع بعضنا وننقسم نصفين
نصف منا مالك المحتاج
ونصفنا محتاج ماللك)"
"هذا الصباح.. إحباط. مظلم, مختنق فيه الصباح
وأنا أتنفس فيه.. حزن أمي على مستقبلي
أنزع من أنفاسي عتاب أمي كما نزع الرماح
محبط.. وصدري قبل حزن أمي بحزني ممتلي
ذهبت عنها مثل صوت الناي في وجه الرياح
حتى تلاشى.. وإبتدا من ذاكرتها ينجلي
أسمع دبيب الصبح.. قبل الصبح.. يتنحنح ""فلاح""
وأشعل بياضي في سواد الصبح.. لحظة مقتلي
ليت الوفا.. في كلمة الإنسان.. ما هو في النباح
وأرمي كلام العقل من ""عقلي"" على درب أجهلي
فقدت في هذي المدينة.. لذة الحب المباح
فيها صفير (البلبلي) ما هو صفير البلبلي
كنت أندهش والطير ينفض في النعاس من الجناح
واليوم.. أحس بدهشة الأشياء.. تموت بداخلي
نبضي بصدري.. ما هو من نبض الحياة من الجراح
مثل المدينة في مواجعها.. مواجع تختلي
أذكر ""لغيري"" قلت : باب الطيش مفتاح النجاح
هذا جنون العقل ""يا غيري"" نزعته لك ولي
نذرت لأفسد.. كل شيٍ في فساده لي صلاح
بيني وبين الناس غربة نار سوداء.. تصطلي
ما عدت أحس الصبح مثل الصبح بوابة سماح
خرجت محبط من صباحاتي ومحبط من هلي
محتار في هذا الصباح أتنفسه مثل الصباح
ولا أتنفس فيه.. حزن أمي على مستقبلي"
"معرض كتاب ولا عرفنا كتاب ايش !!
بين الشعر والفلسفة والروايه
زحمة ممراته/ بناته معاطيش
يميني/ شمالي/ أمامي/ وراية
لذة بناته يشعلن لذة الطيش
بين (أول وأخر ) مطاف الغواية
جتني تهادى مثل ما يسقط الريش
بينه وبين الأرض حذفة عصاية
خطواتها طابور عرض أول الجيش
تقلب سمايه ارض وارضي سمايه
مالت سنابلها على بعض حتيش
أشوف فيها الدم تحت العبايه
في عيونها ناس تدافع وتشويش
تعكس لي المعرض سوات المراية
بعيونها فتشت بشويش.. بشويش
على (محمد*) كان داخل معايه
لعيونها مثلي عيونٍ مراهيش
رحلة مصيفي هي ورحلة شتايه
(حجازية العينين) والملح والعيش
قالت: ابي.. قلت: اسمعي في النهاية
أجمل هدية اهديك (محمود درويش)
الحب ما يحيا بدون القراية"
"يا ضميري الحيَ.. أنا كيف أقتنع قبل اقتناعك ؟!
وأنت في صدري سألت ولا سألت بدون داعي !!
حول هذا الوضع تسألني تقل: كيف انطباعك ؟!
وأنا أقول: الوضع باقي وانطباعي.. انطباعي
الزمن نفس الزمن والكون ضايق بأتساعك
يا ضميري وانكسارك من تداعي في تداعي
يا صباح الخير طال الليل من يوجس شعاعك
كل ما أشرق شمس من دونك يوقفها ذراعي
ليه يا حظي كذا؟!! في يوم ميلادك وداعك
أمس نفس اليوم يجرح في شعوري ما يراعي
إعص وقتك يا قصيدي ما خبرت الوقت أطاعك
ما قدرت ""أشوه"" أخلاقي ولا ""أغير"" طباعي
كلما أكتب يا زماني عنك يلبسني قناعك
وإن كتبتك يا زماني ما كتبت إلا ضياعي
الحروف أشواك منها يا زمن عند انتزاعك..
في الدقيقة أحس لي ستين شوكة في نخاعي
هاك فكري يا زماني وادخر فكري متاعك
بين حين وبين حين أحيان أكون إنسان واعي
في اتصالك يا ضميري هَم ناس ""وفي انقطاعك
ناس تأكل لحم ناس وناس تستوطن مراعي ""
اقتنعت في ""طيع وقتك ما خبرت الوقت أطاعك""
واكتشفت إن الضمير المتصل عكس اقتناعي"
"هذا فضول الناس من حولي يثير الأسئلة
كيف ومتى ومنين لك ومن أنت وأنته من تكون؟
كرهت من هذا الفضول اللي عطى الكره أفضله
وأعطى لنصف الجهل نصف إدراك من ما يجهلون
عن ثقل هذا الكون دم البعض كم نستثقله
تعبت وأنا أبحث لصوتي غير هذا الكون كون
اخترت عن كف الثرا كف الثريا منزلة
واستنبتت لي كفها كرسي وأصابعها عيون
أنتي ضماد الجرح لاجتني خيطوك مقبلة
أخرج من الإدراك وأدخل بك على إدراك الجنون
وقفت صدري للرياح اللي عليه مرسلة
وأمطر سحاب بخافقي يامن على الماء تعطشون
سبحت للي كل شيّ يسبحه ويهلله
والناس حول أشيا تسبح حولهم لا يفقهون
صكيت باب البارح وفكيت باب المقبلة
ولا بينها إلا أطلال ناس يولدون ويرحلون
وشهي الحياة إلا نهاية ليل نبدأ باوله
ويش الممات إلا بداية باب منزوع الجفون
هذا أنت من جهلك سؤالك في فضولك تجهله
بين التفاف الجهل من حولك وتفضيل السكون
أفضل جواب يثير لأصحابي فضول الأسئلة
جميع مالا يدركون إدراك من لحظة جنون"
"روتين واحد تعبت اخرج منه وادخل في روتين
زود على الصمت الأول صمت ثاني في الحنايا
حاولت أكن أي شي ممكن يكن يا صاحبي(لين..
حاولت أكن ماش) في كل الأماكن والزوايا
حتى أنا غير أنا اللي كنت مثل من أول الحين
أول نقل صح وأما الحين في الواقع خطايا
بالعين حركت الأشياء لين طاح أشياء من العين
أكثر من اللي بقت وأهديتها غيري هدايا
تعبت من وحدتي حتى خرجت فحالة اثنين
بعضي يسولف عن الواقع لبعضي في المرايا
واحد يقل واقعي صورة ملطخ وجهها طين
عنها أنحسر كل تفكير المفكر في الصبايا
وواحد يقل صورة أحلامي بنفسج من رياحين
تمطر على الأرض وتخلي خطاياها مزايا
""من وين"" أجي للشعر جاني الشعر من كل ""من وين""
إما في شكل المدن ولا يجي شكل القرايا
يعطيني أحيان حكمة شيخ في عقول المجانيين
تحيا برايا مثل ما تختصم منها برايا
للناس وجهين ولا كل هذي الناس وجهين
من كل واحد يخون كل واحد في النوايا
حتى العناوين ما هي مثل ما كانت عناوين
تخفي لنا عكس ما تبدي وتوحي من سجايا
أمشي بلا درب واستخلف ورايه درب رجلين
يبقى لكل الخطاء فيها لخطواتي بقايا
إنما يكونك شعرك لا تجي في الشعر تكوين
حتى تمكن تكون لسان لأفواه المنايا
يكفي تعبت أسئل أصحابي ولا ألقى غير حلين
يا ناس بين( الخطاء والصح) تشريع القضايا
صرت أبصر أشياء جديدة بعد طاح أشياء من العين
منها تعلمت كيف أقراء الزوايا من زوايا"
"ياصاحبي عد الوجيه اللي لوجهك صافحت
واجهل ملامحها وشف كم وجه غايب تجهله
ضعف إتساع الصحوّ فيه أشيا كثيرة ماصحت
حاول تعَرّف كثر ماتجهل من أشيا مقفلة
نحو إكتشاف الغير كم دربٍ لدربك كافحت
حاول تخطى كل حاجز لين غيرك تاصله
شف غير تسبيح البنادم كل الاشيا سبحت
سبحان من سبح بحمده كل شيّ بمنهله
اخرج من المعقول وادخل باب واضّوا فتحت
واقبل جميع اللي من أوَّل كنت رافض تقبله
من ضوّ هذا الضوّ صحح من بالاخطا صححت
وادخل مع أخر باب لاصلاح الطريق من أوَّله
لاتنطفي مع كل نظره لك مع الغيم إنتحت
بعض الفشل يعطي النجاح من التمرْحل مرحلة
لولا نضوج العقل ينزل فوق من فوق لْتحت
ولولا قصوره يختلق لامشكلة من مشكلة
من خارج التحديد كم نظرة لنطرة صارحت
إعط المدى كل المدى والعين نظرة مُسْبله
ياصاحبي عد الوجيه اللي لوجهك صافحت
واجهل ملا محها وشف كم وجه غايب تجهله"
"قالت وش اكثر شي يعجبك فيني
قلت بصراحه كل ما فيك جذاب
اسمك ورسمك والشعر والجبيني
وعيونك وصوتك وخدك والاهداب
قالت تبالغ قلت لا صدقيني
ترى وصوفك ما بها شي ينعاب
ما كنك الا الليل للعاشقيني
وما كنك الا الوصل ما بين الأ قراب
كلك على بعضك كذا تعجبيني
وفي كل يومٍ فيك يزداد الاعجاب
وشلون مدري بس ذاشوف عيني
والعين ماتنلام في وصف الاحباب
اجمل من النسرين و الياسميني
واصدق من احساس الوفاء بين الاصحاب
الله وش هالزين يانور عيني
حتى القمر يومك طلعتي معه غاب
وياكثر ما انتي بالغلا تملكيني
وياكثر ما ني في شرايينك انساب
وياكثر ما جمعت لك في يديني
ورد الحنان اللي على وجنتك ذاب
يا شمس عمري يا دفاي وحنيني
جيتك حروف الحب وعيونك كتاب
بلحيل احبك يا رجاوي سنيني
وحبك فتح للعاطفه كل الابواب
احساسي الصادق معك يحتويني
واحساس لغيرك من الحب كذاب
عمر الغرام ان طال بينك وبيني
لا تسأليني يوم عن سر الاعجاب"
"وش كثر احبك انت وش كثر احبك
لا صار كل الناس من بعدك اغراب
ايه اتشرف واعشقك وافتخر بك
ولا كل من بالقلب يفقد الى غاب
البارق اللي شال عطرك وصبك
وين آخذك من دمعةٍ بين الاهداب
تبعدني اللحظه واسافر بدربك
جيتك وانا شاريك ما جيتك اعجاب
شف كم تتوق وبشرتني بقربك
عين ٍ تمنيني على شوف الاحباب
ما ينتهي بالحب شرقك وغربك
يا كثر ما ودى ويا كثر ما جاب
يا لب ريحانك بقلبي وربك
أغليك انا لاسباب واسباب واسباب
وفيت لك من طيب ساسك وقلبك
واشتقت لك من بعد ربعي والاقراب
وان كان ما انت اغلى البشر وش تحبك
لا صار اشوف الناس من بعدك اغراب"
"يا حلالي ترى لك بالضماير حشيمه
يا بعد روح روحي بك يزين الكلام
في مداهيل قلبي لك ارسومٍ قديمه
ما محاها زماني لو مضى الف عام
انتي اللي على عرش العواطف مقيمه
حولك الورد واسراب القطا والحَمام
آه يا حبني لك يالكفوف الكريمه
وما ابي من كفوفك غير رَدْ السلام
ما لغيرك بقلبي إهتمامٍ وقيمه
انتي اللي تملكَّتي دروب الهيام
قبل اشوفك وروحي يا الحبيبه يتيمه
وكنت من قبل اعرفك تايهٍ في زحام
ويوم شفتك عرفت انك سعاده مديمه
وانك النور ياعمري وشمس الظلام
آه يا حبني لك حب وافي لشيمه
وليت لي قلب ثاني كان ازيد الغرام"
"تثيرك لا مشت واستوحدت بالأرض والآفاق
تمايل كنّها الغصن الندي لا جيت تدعيها
ملاكٍ لا مشت بين الخلايق تلفت الاعناق
كساها الله دلال وزين وين اللي تباريها؟
إلى مرّت تشوف الكون كله خلفها ينساق
وانا اللي به يعزيني أبد محدٍ يجاريها
تشوف عيونها والموت وتحلف كم لها عشاق
وهي بالحب ما يسكن بقلبه غير غاليها
إلى من جيتها تقبل علي بلهفة المشتاق
ترامى كنها هاك الحرير اللي انتثر فيها
يضيع الثلج بالعنّاب في ثغرٍ لها براق
وانا من شفتها سمي وبسم الله يحميها
وفيّه .. والوفا فيها يزيد الزين بالاخلاق
وهي لي فرحة الدنيا باولها وتاليها
وانا ما انلام في حبه وعذابي منّها ينطاق
واغار ان جا أحد غيري باسمه صاح يناديها"
"سلام ياقبرٍ سكن فيك غالي
الموت عنَي في زواياك مخفيه
ياقبر كني بعد موته لحالى
ياقبر مهما عشت ماني بناسيه
ياقبر عني علّمه وش جرالي
عن حال مفجوعٍ خذا الموت غاليه
عليه تذرف دمعتي لا طرالي
واخفي صدى ونّات قلبٍ يناديه
باح العزاء والصبر فوق احتمالى
بفراق من روحي من الناس ترجيه
وين انت ياللي بعدك الدار خالي
القلب ما احدٍِ بعد موتك يسليه
يابوي دايم صورتك في خيالي
رحت وتركت اللي خيالك يناجيه
افز واشوفك تبّسم قبالي
لازارني طيفك خيالي يخاويه
من عقب موتك ضاق حالي بحالي
غاب السعد والهم حالي يخاويه
عقبك تكدر كل شيٍ صفالي
حتي الفرح ماتت بموتك معانيه
قررت عقبك و حدتي وانعزالي
القلب من فرقاك يكفيه مافيه
واللي يعزيني بسود الليالي
ان الشرف في سيرتك وانت راعيه
وانك شهيدٍ بإذن رب الجلالي
ومن ساس بيتٍ عالياتٍ مبانيه
اسمك بصرح المجد شامخ وعالي
ويشهد على الحاضر تواريخ ماضيه
يالله يامنشي ثقيل الخيالي
يارب ترحم من كسا الطيب طاريه
اللي علومه مع فعوله جزالي
وثوب الشرف والعز والمجد كاسيه
بحقوق ربه مع حقوق الرجالي
وافي وربي بالجمايل موفّيه
في سيرته جامع حميد الخصالي
مافيه طيب إلا خلقه الولي فيه
بالسيرة البيضاء طريقه عدالي
شيخٍ على العلياء بعيده هقاويه
والله لوان العمر مثل الحلالي
والله لا أخذ باقي العمر واعطيه
لكن قضا المعبود مابه جدالي
دربٍ خلقه الرب والناس تمشيه
الموت حق وكلنا للزوالي
والكون كله في تصاريف واليه
امنت بامرك ياعزيز الجلالي
اللي الى ضاقت على العبد يدعيه"
"فز قلبي شوق يا مزنٍ سرى بارق سحابه
ما ضماك الا هجير اللي بروحي ما رويته
مر طيف الخيال ولف قلبي واهتنا به
والدجا سدل جناحه وارتخى الليل وسريته
آه يا جرح الغرام اللي خذا القلب وسرابه
والمسافة تنتهي عند المكان اللي بديته
مل صبري من رجاك ونوخت فيني ركابه
وشام لك قلبي وانا لاعطيت شيٍ ما خذيته
اتسلى والتسلي تجرح الهايم حرابه
منتظر ميعاد حلمٍ بالأمل يا ما بنيته
يا عذابي ما سليت اللي يسليني عذابه
كم كسى برد المشاعر بالحنان وكم شكيته
كل ما وداه طاري راح له طاري وجابه
والغلا من عز راسٍ ما لغير الله حنيته
بس يا كبر الفراغ اللي ترك لي في غيابه
احتواني موج عشقٍ فاض بحره واحتويته
ما بقى للكون في عيني من الضيقه رحابه
يا رجا عينٍ خيالك وين ما اناظر لقيته
ضامني منك الهيام اللي ملا صدري عتابه
وجيت من جرحٍ بنارك كل ما يشكي كويته
لا تخلي هايم الأشواق يشكي من صبابه
كل شيٍ يا حبيبي تذكره والا نسيته
وانت من يشبه جمالك يوم خلق الله التشابه
من بنات الحور والا من بنات آدم خذيته"
"أبسرج لك خيول الشعر وخيول الغلا لرضاك
و انا عندي رضاك إلى حصل ياشوق يكفيني
سلام الله على شوفك سلام الله على طرياك
تذكرتك ونار الشوق وسط القلب تكويني
غلاك اللي سكن روحي على كل البشر علاّك
وعلى من حبتك روحه تدلل يانظر عيني
أنا مرخص لك الغالي وكل اللى تبي يفداك
أنا يزعلنى اللي يزعلك وارضاك يرضيني
أبا عيش الغلا واهيم من دنياي في دنياك
لعلك ما تعيش بحالتي وانته مجافيني
و اظن اللي بقلبي يا عديل الروح ما يخفاك
ولكن التعب ياشوق عاده للمحبيني"
"بالله وين الوفا؟
ياناسي الوافي
شمع المحبه طفى..
من دمع ذرّافي
جفني سهر ما غَفى..
بالليل يا غافي
والدمعِ ولو ما خفى..
فالأعظم الخافي
يا جرح دوّر شفا..
واطلب من الشافي
وين الذي له وفا..
آلامي تشافي
بالحب قلبي صفا..
بشعوره الدافي
يانور عيني كفى..
الشوق بي ضافي
عذبتني بالجفا..
يالصاحب الجافي
جيتك ادوّر دفى..
من برد لطرافي
القلب فيك اكتفى ..
ما اناظِر خلافي
وابقى رغم هالجفا..
مخلص لك ووافي"
"يوم رمش الشمس في جفني غفا
وابتدا ليل المواجع والجروح
وكل نورٍ في عيوني لك طفا
وكل عرقٍ في خفوقي لك يبوح
قلت ابيّح سرّك اللي لو خفا
بان في عينك ولك طرفٍ فضوح
ويش علمك يامضيعّة الدفا
في ليالي البرد والوقت الشحوح
ويش علمك يوم قلبك ما صفا
يالهوى القتال ياالسم الذحوح
ماكفاك اللي عطيتك ما كفا
ياحسايف .. يوم لي قلبٍ نصوح
يالمقفي طالبك ما تقول افا
يوم روحٍ تشتكي لفراق روح
والموادع لاتعنّيها حفا
خطوةٍ جاتك وخطواتٍ تروح
وياهلا بالحزن يوم انّه لفا
وعزة الرجال اغلى من الطموح
ما حسبنا هروج جتنا من قفا
والرجل والنعّم ابو وجهٍ سموح
ان عطينا ما عطينا الا وفا
وان عسفنا ما عسفنا الا جموح
وان عفينا كلمة الشيخ ان عفا
والله انه ما يعرضها مزوح
وان قسينا جينا اقسى من صفا
وان تواضعنا خجل وجهٍ صبوح
ما عاد تفرق هي وصل والا جفا
وما عاد تفرق لوتجي والا تروح"
"يا هيه لا تحسب اني دائماً فاضي
تخطي وتزعل وتلحقني مناقيدي
ودعتك الله ومثلي فيك يعتاضي
أحدد الوقت ما أبي منك تحديدي
ماني بدائم عن الزلات متغاضي
اعرف مصاديرها قبل المواريدي
انا ليا أعرضت ما هو بأية اعراضي
والله ما اقول لغير أبوي ياسيدي
رغم اني امشي مع الزعلان والراضي
ولا حصل يوم شلت بخافقي كيدي
لكن ليا شفت نوٍ بارقه ناضي
الله عطاني عزومٍ تقطع البيدي
مشيي مع أرضٍ قفر وبكامل أغراضي
ما طبها قدمي إلا شرد الصيدي
أخير من حاضرٍ يبكي على الماضي
وإلا مواعيد تلغيها مواعيدي
ان كان ودك تصير الخصم و القاضي
أنا ترى يومي اللي عايشه عيدي"
"ياللي فطمت القلب مازال مفطوم
عن حب غيرك ملتزم بالفطامي
وجدي عليكم وجد من ضيٌع العوم
قصده يعوم وفوقه البحر عامي
وبقى ثلاث سنين بالبحر معدوم
وطلٌع بعد ما صار هيكل عظامي
والا مريض النفس والعقل مفصوم
وقرر عليه انه مريض الفصامي
ثم زج به في منطقة عزل مهموم
واغلق عليه الباب جوف الظلامي
والا سجينٍ طاح بالسجن مظلوم
وقضت عليه المحكمة بالعدامي
على الذي عينه كما عين صاروم
حرٍ يجيله فالهجوم انصرامي
وإذا جلس كنه على كرسي الروم
يأمر طوائف دولته بأمر سامي
وإذا هرج كنه عن الكذب معصوم
الكل يسمع هرجته بأحترامي
انا الذي من وصلهم صرت محروم
با الله يا مرسول أقره سلامي
وقله ترى حقي معه صار مهضوم
وهضم الحقوق بدون داعي حرامي
انا تعبت ارجيه يومن بعد يوم
وجسمي من الفرقا طواه الهيامي
قالوا تعرفه قلت لاشك معلوم
لو غاب عن عيني ثلاثين عامي
لايمكن انسى صاحبي دائم الدوم
حبه ثبت بين اللحم والعظامي
حبٍ على وضح النقا عهد وسلوم
ماهو مجرد بس شوق وغرامي
ضمن الرجال اهل الوفا علية القوم
ما ابدل اخلاقي رفيعٍ مقامي
قالوا تعبت وقلت والصدرمكتوم
قالوا علامك قلت مدري علامي
حظي عنيد وكل ما قلته قوم
زاد العناد وقال ما ابغى المقامي"
"ياوجودي وجد من يسأل ولا حصل جواب
فاقد له حاجةٍ ما رقد من همها
صائمٍ من همها لاطعام ولا شراب
كل ما فكر بحروه توجه يمها
او وجود اللي زمنها سراب في سراب
مات ابوها وهي صغيرة ولاحد ضمها
مات ابوها وهي صغيرة قبل لبس النقاب
ما تعرف من البشر غير ابوها وامها
ودعوها عند عمة عساها للذهاب
عمةٍ ماهي بعمه حليلة عمها
ما تخاف الله فيها ولا ترجي ثواب
كل ما جاء عمها والدموع بكمها
من عشيرٍ صار عرفه عذابٍ في عذاب
كل يوم انثر اوراقي وأعيد أللمها
كل ما دقيت بابٍ يجي وراه باب
سيرة لا ريحتني ولا أقوى ذمها"
"لاتعتذر ما عاد ينفعك العذر
العذر للي ما تمادى في خطاه
والا انت مثل اللي سبح عكس النهر
شغل مجاديفه بعكس الاتجاه
خلفك خطاك وقدمك أهوال القبر
واللي وراه أشد وأعظم من عناه
ياهيه مأدري كم تجلس تنتظر
عمر الشقي يقضي حياته في شقاه
عمرك تراه شوي من عمر الدهر
كل شئ في الدنيا يبي يبلغ مداه
ياقصر عمرك لو تطاولت العمر
لازم يجيك الموت وانته ما تباه
إذا أنتها عمر الفتى ماله مفر
كنه شهر من مبتداه لمنتهاه
ما ينفعك في الموت زيد ولا عمر
كلام واضح لاشكوك ولا اشتباه
وقف وفكر قبل روحك تحتضر
واحصل من التوبه على سترة نجاه
لا تنخدع وتموت وأعمالك صفر
ما تنفع التوبة إذا جتك الوفاه
الاستقامة واضحة مثل القمر
في ليلةٍ فيها السماء صافي صحاه
والا الدروب العوج تغري من فجر
عيناك تنظر بس قلبه في عماه
تجنب الغيبه وزلات البشر
الناس كلٍ في حفاه اللي كفاه
حلاوة الدنيا لها طرة زهر
لايخدعك طول الأمل حد الحياه
أهم حاجة بالمفيد المختصر
اسمع كلام اللي كلامه ما كناه
قل ربي الله واستقم جمع وقصر
وصية محمد عليه أفضل صلاه
هاذي نصحية تعتبر وجهة نظر
والكل حرٍ في الطريق اللي يباه"
"أنا ولد صحراء راعي ورحال
في كل يومٍ تطلع الشمس سراح
طفلٍ صغير وشبل ويافعورجال
عشت البداوه كلها أحزان وافراح
حاف القدم ما أطى على الأرض بنعال
عشنا على الفطرة نشيطين وصحاح
نطوي فيافي نجد أقفاي واقبال
نتبع مقادبم الحيا وين ماطاح
هي ذكرياتي بر وسهول وجبال
عشقتها لو كلها وحوش واشباح
بيت الشعر والبر والتجر وادلال
ومن غيرها مالي معيشه ولارتاح
والضيف له في ربعة البيت مدهال
نقر الضيوف ونشري البن لاباح
ونزبن العاني ونسمع لما قال
ومن دون شيمتنا رخيصين الارواح
هاذي عوايدنا من أول ولازال
وكل ديرة ٍ فيها كريمين وشحاح"
"مبروك أبو مقرن على هالبشاره
مبروك والله عد ما غرد الطير
ماهي على عاتق سواتك خساره
لا والله الا مكسبٍ للمناعير
سلمت يمين ٍ وقعت له قراره
صقرٍ على وضح النقا واصل السير
الصبر طبعه والثقافة شعاره
حرٍ تربى في بيوت المغاوير
مثل القمر كلٍ يشاهد مداره
نجمه سطع بين النجوم المشاهير
عسى يمينه ما تجيها الجباره
ويعيش رأسه ما تجيه المقادير
واجب نهنيه بصريح العباره
ولو صرت ناسي ما تفيد المعاذير"
"انا عندي نصيحة والنصيحة تنشرى بالمال
نصيحة والنصيحة تعتبر للمعتبر عبره
ترى بعض الكلام يقال وبعضه صعب ما ينقال
لكن احلى الكلام اللي ليا قلته على الفطره
وترى كلٍ لديه افكار في رأسه عراض طوال
وترى القابض على دينه كما القابض على الجمره
لقيت أكثر هموم الناس كيف تجمٌع الأموال
ولو المال يأمر كل منهم يؤتمر بأمره
وليا قلت اشرحولي عن رجال المال والأعمال
يقلوا عبقرية والجنون وبينها شعره
وترانا في زمانٍ يتعب الطيب مع البطال
وترى المكسب ورأس المال للرجال في صبره
وترى في حزه الشداة سهل تميز الابطال
لكن وقت الرخاء مابه وسيلة فحص معتبره
وترى من عاصر الدنيا يعرف ان الرجال أشكال
وترى أفضل شخص فيهم من يعيش بسيرةٍ عطره
انا اعرف لي رجالاً في الوازم للحمول جمال
يشيلون الحمول اليا توانا من قصر شبره
وترى ناسٍ تزيد الكيل وناسٍ تنقص المكيال
وناسٍ مالها في البحر لا مده ولا جزره
وناسٍ يالطيف الطف بنا يا ساتر الأحوال
ليا منه زعل يرجع لبيته ثم برد حره
يحسب انه ليا منه ضرب حرمة طلع رجال
وهو لو ينتخي به واحدٍ محتاج ما سره
قليل العرف لو انه يبى المخراج والمدخال
ليا ضيع دروب الناس ترجع حلوته مره
هذاك ليا لقيته لا تجي بيته بدون جدال
انا والله ما امره لو اموت اخلاف ما امره
وترى من عاش بالدنيا وهو متغطرسٍ مختال
ترى سود الليالي تجلسه في مجلسٍ حقره
وترى بعض الشطارة تنقل الشاطر الى محتال
وترى من عاش بالحيله يموت ملازمه فقره
وترى سر السعادة والسعه في الرزق طول البال
وترى كثر الحماقه من سماة اللي قصر شبره
وترى التقوى هي الكنز الثمين اللي بدون اقفال
عرفها من عرفها والشقي نهايته قبره"
"يابنت ما كل الخلايق تشابه
كلٍ عطاه الله منهج وقانون
ناسٍ لهم قدرٍ كبيرومهابه
وناسٍ لا والله تتبع الهون بالهون
كم واحدٍ رزقه يجي حد بابه
واللي يبيه يجيه بالحفظ والصون
وكم واحدٍ يسعى بجوٍ سرابه
يتعب به الطرقي ولو كان دندون
تدرين ليش يصير هم وكآبه
لان البشر يخطون لوكان يدرون
والا ترى ربي وسيعٍ جنابه
والرزق عنده دائم الدوم مضمون
يابنت احب وكل دربٍ مأهابه
إلا الحرام ادخل على خالق الكون
احب ربي والنبي والصحابه
واحب كل اللي من الله يخافون
واحب حتى انتي وحبي شرابه
صافي على وضح النقاء ساطع اللون
الحر لو انه سكن في خرابه
مرافقه يسوى ثمانين مليون
واللاش نترك رفقته وش نبابه
لو كان ماله زاد عن مال قارون
من لايحوش الطيبه في شبابه
ما حاشها بعد اعتماده على الشون"
"بالورد والكادي ورحيق الازهار
أزف من جدة جميل التهاني
من العايدين شيوخ وكبار وصغار
الله يعيده بالأمن والاماني
عموم كل الشعب والقائد البار
وخصوصاً أخواني ظهور السواني
يا الله تنجينا جميعاً من النار
يا منزلٍ طه وسبع المثاني
ياالله تقبل دعوتي وانت غفار
ياللي خلقت الجن والمودماني
العائشين ارجو لهم طول الأعمار
بالبر والتقوى وكثر الحساني
ومن مات نرجو له مع الغر الأبرار
نطلب له الله يسكنه في الجناني
أوصيكم بالتقوى على كل مضمار
حياتنا محسوبة ٍ بالثواني
وختامها صلوا على خير الأخيار
ترى العمر محدود والكل فاني"
"وجدي وجود اللي وطت رجله الداب
وطى وهو غافلٍ ما درابه
ولا درى إلا حين ما عضه الناب
وعرف يقين انه تعلوق صوابه
بأرضٍ خلا ما فيه للنار شباب
والوقت ليل وفي ديارً مهابه
في وسط غابات محيطٍ به هضاب
ياقف شعررأس الغريب ان وطابه
في موقعٍ تسكن به وحوش وذئاب
دائم تلقف للطراقي ذئابه
وفي ظرف ساعةحضرت عنده أسراب
نصف يهاب ونصف عيا يهابه
قام يتحامى دون نفسه بمشعاب
هو راس ماله يوم طاحت ركابه
ياخذ بها مرواس ويرد للغاب
وإذا رجع قامت تزيد اقترابه
يخفي صوابه كن ماهو بمنصاب
يطرد عصابه ويعدي به عصابه
جاءه اسحمٍاً في مخلبه سم الإعطاب
مسرحاً دم الفرائس شرابه
اقبل بعينٍ كنها رأس مشهاب
والموت محمولاً على رأس نابه
هفه بعضه واثرت فيه وانصاب
وجاءت البقية للفريسة تلابه
تقاطعوه سباع بقعا بالأنياب
واللي بقى جاءه الأخير وسرابه
واصبح بقايا دم وحذاه وثياب
وعمامةٍ كانت لرجله عصابه
على التي لو واحدٍ غيرها غاب
يمكن اسلي خاطري في غيابه
العمر عند مكون الكون بحساب
الموت واحد والمصايب تشابه
الموت ما خلا طويلين الاشناب
وكم واحدٍ يقبض بطرة شبابه
لكن سهم أفراقها في الحشا صاب
سيطر على كل الخفوق وسطى به
حاولت اطيب خاطري بس ما طاب
جرحٍ يطيب وجرح ماله طبابه
حزني عليها جاب لي هم وأعصاب
وهليت دمع مثل وبل السحابه
على صديقة عمري أعز الاقراب
أمي عسى ربي شملها ثوابه
يا الله يا حاكم تصاريف الاسباب
انت الذي دائم وسيعٍ جنابه
ربٍ رحيم ليا دعي باسمه أجاب
ادعيك يارب وعليك الإجابه
تكتب لها الرحمة وتفتح لها الباب
في جنة الفردوس مع الصحابه"
"شفتها شوفة يتيمٍ شاب في سن الطفوله
من أمه اللي في ثلاث سنين وافتها المنايا
ويوم حال الحول لأمه مات أبوه وحال حوله
ويوم صار العمر خمس سنين بانت له خفايا
لا بقى طفلٍ صغير ولا بلغ سن الرجوله
كافله جده لأبوه وعذبه عند الرعايا
مالك ٍ جسمٍ سليم ومالك نفسٍ خجوله
والبلاء من سوء حظه جاثمٍ بين الحنايا
والله أني مثل ذاك الطفل والصدمة مهوله
انصدمت وغيرت عندي تقاسيم الخلايا
صرت أفكر فالشباب وصرت أفكر فالكهوله
وصرت أفكر كيف اعيش العمربأقل الخطايا
والله أني من رجالٍ ما تهاب ومن حموله
بس قلبي مايطاوعني ولا طاع الوصايا
كني اللي غير العنوان من دوله لدوله
أو معايد قريتين وضاع ما بين القرايا
من عشيرٍ غاااب عني والسفر يا طول طوله
لو أقول أني بأشوفه قبل أموت من الوهايا
كل ما شاهدت زولٍ مثل زوله قلت زوله
والبشر دائم تشابه بالوصوف وبالتهايا
كل شيء ٍ في حياتي دائماً يدور حوله
وكل شيء ٍ لو يذكرني يزيد من الكوايا
جعل عينٍ فرقتنا تنعمي بأبسط سهوله
ما تشاهد من عماها لا عيوب ولا مزايا"
"بأقول لي قافين دون أتكلف
من شأن ما يصبح عليها اختلافي
الشعر نصفه بالمعاني يوصف
والنصف الأخر بالوزن والقوافي
من ضاع منه النصف الأول توهف
مثل الذي يمشي مع ا لليل حافي
ومن ضاع منه النصف الأخر توقف
ما تصلح العمرة بدون الطوافي
ومن ضيع النصفين صار متلقف
ما ينبت الريحان بأرض (ن )جفافي"
"البارحة ليلي عسى الله يعوده
يازين وصل الليل من بين الأحباب
جيت الحبيب اللي وفت لي وعوده
ماصار لى منبوز الارداف كذاب
والى مكانه خالي من حسوده
دا التحية لي على هجةالباب
خليت به يوم الزواهر شهوده
في ساعة عنا هل الشرغياب
عنده الين الصبح بانت عموده
نادى المصلي بالجماعة والاجناب
خلي على راعي الهوى وش كوده
عليه من هرج العرب ستر وحجاب
شوفه دواي وعلتي من صدوده
ودواه شوفي والمودة لها اسباب
الله يديمه لي ويبقي سعوده
والبيض عقبه لوصفن قلت مااناب
قالوا عشيرك يا ولد وش زوده
وش نفله بالزين عن تلع الارقاب
من قولهم تو النظر به نعوده
لقيت مابه شي من الشين ينعاب
تسمعوا وصفه وهذا وجوده
ياطا بحدب منهن الروح تنذاب
والساق دملوج سقنه مدوده
في منبته ما هزعه كل هباب
وانف قسم صافي خدوده وسوده
وخرس بلا كحل مضاليل واهداب
جيده ونهده محفياته جعوده
وغر مناظيم عذيات وعذاب
لا طول لا قصر بمشيه ركوده
لادق لا عبج مثانيه ورغاب
وتالي وصوفه ماحصينا عدوده
للقلب نهاب وبالناس لعابا
الشف يمه كل خيط يقوده
ويلويه عن غيره لواليب دولاب
هني من مثلي لمثله يفوده
هذا الوكاد وكثرة الهرج ماجاب
ما دام جسمي مالجا في لحوده
ما انساه وهروجه عجاريف وعجاب
وصلاة ربي عد ما رزم رعوده
على النبي ما طقوا البدو مننساب"
"يالله بنو للرعد به زلازيل
ينشي من القبله صدوق خياله
ينشي الضحى وهواسود كنه الليل
لابرق به مثل الضوى اشتعاله
من واحد ما هوب منان وبخيل
رب كريم وكل حي يساله
سيل يعم سدير من غير تفصيل
عقب اربعين الحول يذكر كماله
يحده الغاط والزلفي مشاميل
وابا ذريه والوطي من سهاله
وياطى الرويضه والحريق مقابيل
وابا السروج وما انحدر من قباله
ووراط يحيا به حلال مهازيل
حيث هو اللي ينطح السيل جاله
والى انحدر يضفي على العوده السيل
وتمير ومجزل تملا اهجاله
يمطر على حرمه حقوق مخاييل
يشبع به الحرفي وراعي العماله
يعل وادي المجمعه للمطافيل
وابا المياه علاوته والسفاله
يمطر على هدب الغروس المظاليل
يحير سيله في النخل والحياله
ووادي الفقي زين البساتين ونخيل
في القيض يسقي صافي من زلاله
كدادهم كنه على ساحل النيل
تسمن معاويده ويكثر رياله
يرجع سدير ويكثرن المحاصيل
تلقى به التاجر ينمي حلاله
وان جا الضعيف بارد الكف ومعيل
يمشي على الرجلين ماله ازماله
قليل شوف يشتكي من ردا الحيل
ما له حلال ويستحي من ظلاله
جار لسمحين الوجيه المناويل
اهل سدير اهل السخا والجزاله
ربع يسلونه بزين التعاليل
وكل يوسع خاطره بالنزاله
يروح وركابه تهادى من الشيل
من شاف حاله قال يا كثر ماله
رجالهم لو ماله إلا المعاميل
لابد مع ضيفه يسوي جماله
يستاهلون المدح جيل بعد جيل
واللي يماريهم فهو من اهباله
يا كثر ما مدحوا وياما بهم قيل
للضيف راعي سدير خله إلحاله
هشين بشين عدال عن الميل
سمحين وبضده لراعي الجهاله
اقول شوف العين ما هو دهاويل
ما جيب لي نقل بخط الرساله
وباقي العرب تلقى رجال مشاكيل
لابد للبارود يبقى حثاله
وصلاة ربي عد رمل الغراميل
على النبي سيد الكلام وكماله"
"السد باح وداخل القلب متلول
ودنيت رسم القيل يا سامعينه
شاروا علي الربع عاذل ومعذول
وجوني ينصحون وصار مثل الرطينه
قالوا اقعد قلت ما ناب مهبول
بس اقصروا يا اهل العقول الرزينه
الجسم في الأرياف والقلب متلول
وما ذقت انا هجس انكم ذايقينه
طبيت نجد وصرت بالدين مشكول
الله لمن حمله حمل ثقيل يعينه
يا نجد حديتيني انشرك واقول
من بربك تالدينه وما تبينه
جيتك وانا عاقل وبك صرت مهبول
خوف على ما في يدي تاخذينه
اخذتيه بالمد ولاعاد لي قول
كم خيّّّّرٍ في مرزقه تفجعينه
عقب الخباري شربنا صار بدحول
والزاد اشوف تجارنا جاحدينه
عقب الغنى قمت ألبس الثوب مشلول
وافرح إلى جبنا العشا مشترينه
يوم على الثنوه ويوم على التول
في نجد شاب الراس من قبل حينه
قل الدسم والشوف ما يقطع الزول
الدر ما يعرف ولو هو شنينه
تقول ذا طبعي ولاهوب مجهول
أنشد ترا شيابكم خابرينه"
"كل مشغول في فنه
يظهر قوله على ظنه
هذا شفته وابااقوله
والحمد لربي والمنه
عسى فعلي يتبع قولي
ما ناب ابخل به واكنه
ترى القهوه بلا قدوع
مثل الصلاة بلا سنه
هذي في مصلحة الدنيا
وإلا الصلاة ابها الجنه
والعجز يعذر ويسامح
مصلوخ وش ناخذ منه
واللي يقول ولا يفعل
عسى المواتر ياطنه
عسى ما له بق عمد
الى ذكره جر الونه"
"الى صار الضحى والسوق خالي
وضاق من الغثا والهم بالي
ولا من نديمٍ أشتكي له
أيوسع خاطري إلا دلالي
لقيت البيض ما فيهن مسره
الى صوتٍ من المنقوش خالي
وفيهن من توريه المروفه
وهي من داخلٍ تصلاه صالي
وفيهن علةٍ قشراء كنيحه
على كبده توطي بالنعالي
وفيهن من يقال أم العطايا
عطاياها لمن تهوى جزالي
ترا مقصودها بعض الذهانه
تقول:الى أغتنى ياخذ بدالي
وفيهن خبلةٍ وهي ذهينه
تحب ارجيلها وتقول:غالي
قليلٍ صحها وهي نصوحه
وهو مجهودها بنت الحلالي
وفيهن من على الشدات تصبر
ولو عنها تغرب للشمالي
وفيهن من تقول:آخذ بداله
الى جاء للمكان إلاه خالي
وفينا من الى غرب نساها
ولا ينشد عنها ولامنها يبالي
وفيهن غنجةٍ حلو نباها
و لا تشناه في عسر الليالي
تبيع له الحلي اللي عطاها
ولا تقول:ذا لك وذا لي
تخير في النسب قبل المناسب
ترا بنت الرجال لها رجالي
الى جت عدلةٍ والرجل طيب
نما معروفهم ونموا عيالي
ولا يغرك بالجرباء شحمها
الى جلبت فلا فيها تغالي
ترا نومك على الساحه نظيفه
ولا نومك على وسخ الزوالي
وعليك بذات الدين تغنم
ولا تشره عليهن بالكمالي
تأس بقولة الفاروق واصبر
ترا ما زان في الدنيا ايزالي
ترى ما للفتى عن قسمة الله
مع الأسباب في كل الأحوالي
وصلى الله على خير البرايا محمد
عدد ما ناض برقٍ في خيالي"
"يوم المقاسيم والأرزاق ساقتني
وانا عن اهل الهوى مقفي ومنحاشي
البكرة اللي تبوج الدوّ لاقتني
تمشي على هونها يبرى لها الحاشي
هميت انا بوقها لا شك باقتني
وانا نصوح ٍ لها ما نيب غشاشي
بغيت انا مسكت الحاشي وعاقتني
يوم انها تلتفت وتطالع الماشي
حولت من مرقب العشاق وارقتني
راع الهوى لو تعلاّ منه ما عاشي
يوم اني اقنص وبارودي على متني
وانا تراي آخذ الشوكة بمنقاشي
واليوم صديت والأيام صدتني
ما عاد لي بالهوى ومتابع اللاشي"
"فكرت وليا ان الرجال شخوص
اكفول والهبر والعصب وعصوص
الأسلاب اللي تستر ماخفى من جسومهم
والأطباع مختلفه بغير خصوص
ولا أحد يرى عيبه ولو كان عايب
ولا احد يرى فيما يقول نقوص
قد بان لي في الناس وصف موافق
حبابيل حطو في الحبال شصوص
مابين مصيود ومابين صايد
أهل ق لاشك الكثير لصوص
لقيت لك في الناس هراج مجلس
كريم لسان وباليمين ملوص
ولقيت لك في الناس عي معاند
شجاع وعند الموجبات قموص
وفي الناس حاوي علم في لبس عابد
بلوع البعير وفي الغدير غصوص
وفكرت بالدنيا وهي مثل لجه
بحور وكل في البحور يغوص
احد قليل الفود لو كثر غوصه
واحد من الغبه يجيب افصوص
ما ياخذ الدنيا قوي بحيله
ولا حازها بالحرص كل حروص
ولا يحرم الارزاق في الناس عاجز
ولو كان هماته محازم خوص
تراها من الباري تقسم وهايب
على هذا من هي النبي نصوص"
"الهي انني دست المعاصي
الى ما تبت قل يا ويل حالي
الهي لاتواخذني بذنبي
تراي امزاحم حملي الحالي
الهي عافني ثم اعف عني
وعفوك من عطاياك الجزالي
الهي انا عبد ذليل خاضع لك
لأنك والي كل الموالي
الهي ما رجاي إلا بعفوك
وأنا مستوجب منك النكالي
الهي لاتخيب فيك ظني
وسامح زلتي واقبل سؤالي
على ما قيل انا مصباح غيري
ولا سريت نفسي من اخبالي
ولو اني فاهم ماذاب فعلي
ولا طولت في الدنيا آمالي
لكن الجهل ما فيه حيله
وقولت ربما والا عسى لي
الى جبت الدوا ولا تداو
وما ينفعك ترقيع السمالي
ترا كثر التحلي والتمني
يوردك السراب عن الهجالي"
"مديت وقدمت الخيره
راضي بقسمه ربي وتدبيره
ناصي بلاد الخطايم
ماثوق مامني ذيره
يا احليل اصبي لاقاني
قبل ادخل في وسط الديره
يعجبني بأول هداته
جعل أمه تاكل من خيره
ماضره صغر في جسمه
النيره تنفعك اصغيره
ياما من زول وش كبره
في نفسه شين تدبيره
وان شاف اقهوه مشبوبه
نفّض بشته للتسييره
بعلوم الساند والحادر
ضايقه به معابيره
والى شاف الخاطر ذل
مبطون في بطنه غيره
ودك تعرف من هو
وتقول له هرج ونمهن صيره
عده باب شغل اعليمي
ودك تكرب مساميره
فان كان اخشبته
ماتصلح لاهل النجيره
افشبوا به جص الجصه
حيثه سمح تكسيره
واالاف حطوه على الجلّه
عند العذراء في الحجيره
وراه مايستر عرضه
بقريص وإلا بتميره
ادري منه ولاأسميته
ودي تكثر مخاسيره
من عاداتي ستر العوره
كاد اترابه يدفن بيره"
"يا سامعٍ مني وصية ناصح
أظن بعض الناس ما دريو بها
الأوله صر مجهدٍ بالطاعه
تفرح إلى جا حد وزن ذنوبها
والثانيه هدي الرسول اعمل به
تستر نفسك في لقا محبوبها
والثالثه احذر اجروح لسانك
ترا جروحه ما تسر طبوبها
الرابعه احذرك عرض الغافل
واعرض على نفسك جميع اعيوبها
والخامسه لياك توذي جارك
ولا توقف للنساء بدروبها
السادسه لياك تجفى ضيفك
أعط الرجال حقوقها وما جوبها
السابعه احلم على اللي جاهل
ولا تكثر للصديق اعيوبها
الثامنه صر للقريب متواضع
صر له ذلولٍ عن اطبوع اصعوبها
التاسعه احذر جاهل او عالم
إلا إلى وردت عليك اخطوبها
العاشره صر للرجال املازم
يبين لك من ما ترا تجروبها
هذي وصاتي للرجال احفظها
واسمع اوصات البيض يا مثيوبها"
"ترى الناس مثل الماء قراحٍ ومالح
به النبت نفل وغلقه وعراد
ومن الناس من يبدي لك النصح ظاهر
بعقل وميز وهرجة بركاد
تظنه الى حاكاك راعي مودة
وهو صابغٍ قلبه عليك سواد"
"غاده واشوف الشمس تشرق بلا نور
مستغنيه عن نورها لأجل غاده
غاده ويبقى الورد مزهر ومبهور
يخاف يزهر ثم تزهر زياده
غاده لها في عالم الزين كم دور
تملك على كل البنات الرياده
غاده جمال الحور في جنة الحور
وغاده حنان الأم بعد الولاده
في وصفها يتكون الوصف بلور
وفي وصفها ينتاب فكري بلاده
ما أقدر اوصف ملكة الحسن ف سطور
لان الكلام ينقص الزين عاده
احبها كثر الفضاء ضم عصفور
واحبها كثر الحزن والسعاده
احبها كثر الوفا يفضح الجور
واحبها كثر الكسل والاراده
واحبها كثر الشعر في مغرور
واحبها كثر الصبر والجلاده
ووان قلت غاده اغلب الغيد مقهور
يبدا الجمال وينتهى عند غاده"
"العيد ما هو يوم واحد ب شوال
العيد يا عذب الكلام ب وجودك
العيد فرحة شايب وبنت واطفال
العيد مركب ما رسى في حدودك
العيد ذكرى فيه لمحات لأجيال
العيد دعوة حب لأول جدودك
العيد بنت ٍ لوعت قلب رجال
العيد رجل ٍ ذاق حالي وعودك
العيد طفله جايره مترفة حال
العيد طفله عايشه في جمودك
العيد دمعة طفل والجوع قتال
العيد طفل باكي ٍ من جحودك
العيد يا ورد ٍ نبت ب اشهب الال
العيد رشة من عطر في خدودك
العيد فيه الحظ مايل ولا مال
العيد انسى شوي اخر صدودك
العيد آمال بنا حلمها فال
وكل الأمل عيد ٍ سعيد ووجودك"
"لا لا تغيب وتترك البعد ياخذك
خلك هنا وسط الضلوع النحيله
يا حبيبي
ليه غايب ؟
ما عرفت إني بدونك
عن عيون الكون غايب !!
ما دريت إن الهوى
لا غبت يسكن؟
حتى روحي في بعادك
مالها في الكون موطن
وين أنا والناس وين ؟؟
صرت انا في غيابك
من عداد الميتين
يا حبيبي
يعجبك صوتي الحزين ؟؟
ما أظنه
يطربك شعري الحزين ؟؟
ما أظنه
طيب ارجع
والله إن البعد موجع !!
شوف وش صار بحبيبك ؟؟
يا حبيبه
دمعه
وونه
وآآه
و(ا)هو عايش في الحياه
بلا حياه
كل هذا
وأنا م الأشواق ذايب
وأنت غايب"
"مخرج دخول
أنت الوحيد اللي رجيته من الناس
لأني أشوفك من سبايب وجودي
وإلا تخبرني دايما ً رافع الراس
ووقت الشدايد قايد الناس قودي
على هونك
ترى كلي
فدى عيونك
على هونك
أنا والله
مااخونك
ظما عمري
أمل فجري
عطيتك
كل شي فيني
وله قلبي
ودمع عيني
أشوفك !!
في عيون الضي
أشوفك شمس
أحسك همس
فجر يومي
وبقايا أمس
واذا تبغى
تعرف اني
معذب بك
معذب لك
وشاعر لك
وشاعر بك
تعال اسمع
نبض قلبي
وهو يصرخ
انا احبك
انا احبك
بعد كل هذا
يا خلي
تبي ترحل !!
تبي اذبل ؟؟
طلبتك
يا حبيب الروح
ابد لا تروح
ولا تخلف بي ظنونك
أنا مسجون بعيونك
مدخل خروج
إن فادني رجواي يا اتلع الجيد
زدني على دنياي سكر زياده
وإن جف وصلك باكر ب ليلة العيد
والله لأروي خافقي بالسعاده"
"دقايق صمت لو تَسمح نبي نبكي حبيب مات
ترك لي صفحة ٍ بيضا عليها هل دمعاته
كتب ب أول سطر شوقه وبعض الشعر والكلمات
وسكب ب آخر سطر دمعه تحت اسمه وأبياته
وكوّن حسرة ٍٍ عظمى مداها لأبعد النجمات
شهق منها الخفوق اللي توالت بعد شهقاته
حبيبي لا تمووت الموت طعنة تقتل الرغبات
تدامَى قلبي المرهف من الفرقا وطعناته
حبيبي غابت الفرحة ب ليل الهم والصرخات
حبيبي آآه لو تَسمع ألم قلبي وصرخاته
حبيبي يا بداية شوف عيني واجمل الغايات
تعزيني دروب الشوق في بعدك وساعاته
تربى في عيوني طفل تلعثم بك غلا وعبرات
تنادي لك حروف الحب في عينه وعبراته
بكى لك مثل ما يبكي على أ ُمه لحظة الغفوات
يصحيها على نغمة انينه من معاناته
تخيل لو قدرت أنك تحمّل ( همهم ) الونات
تخيل قد ما تقدر تسوّي لحظه اسواته
تخيل بس لي منّك دموع ولهفه وحسرات
ولك مني غلا واشواق دموع الحب واهاته
تخيل لو عرفت تكون مثلي واقسم اللحظات
على شوقك ودمعاتك على حبي ولحظاته
عرفت أن الفراق الموت على قلبي انا بالذات
لأن الموت والفرقا مثل ( عمر ) ونهاياته
تذكر لا بغيت تموت يا خلي بعض كلمات
أحبك من شروق الكون حتى اخر أوقاته"
"ياللي الورود أجمل وأرقى هداياك
محبتك لليوم تجري بدمائي
يا فاتني كل الدروب أتحراك
غيبتك صعبه بس الأصعب جفائي
قلبي وروحي كلهم ملك يمناك
واليوم مدري كيف تنسى عطائي
كحلك ومجدولك وردي شفاياك
الكل شاهد عن وفاااي ولائي
ما كنت أشوفك قاصر ٍ في عطاياك
ولا كنت اشوفك مبعد القلب نائي
كنت الورود اليانعه عند لقياك
وكنت الهواء ومشاهد العين مائي
يا للأسف وردك تحوّل إلى أشواك
جرّح يديني وأستباح َ دِمائي
حتى الرياح العاصفه تعشق رضاك
من يوم زعلتك ( تجهم سمائي )"
"العذر مقبول بس الكذب كلا
والخطا ماهو خطاي ولا خطاك
الخطا لاصرت في مثلي تسلى
وتعتقد بإن الهوى ( كله ) هواك
شوف حبك في خفوقي كيف ولا ؟!!
كله ب سبّه تعامييييييك وجفاك
كنت احبك بس أشوف القلب ملا
كنت أذل الناس للفوز برضاك
صاحبي قلبي من أوجاعه تملا
وأنت اعز إنسان ( بعته ) واشتراك
ماهقيت إنك على جروحي تحلا
يوم كنت النجم واحضاني سماك
هاك حتى النبض في طاريك علا
وشوف في بعدك اقرّب للهلاك
انتهيت وصرت ب أوطاني مجلا
وما لقيت احد ٍ ينسيني غلاك
بس شفت الحب في موتتك صلى
وجا يهل (ا) دموع في ليلة عزاك"
"ما طلبت الوقت لكنه خذا
فرحتي واسقاني الحزن الزلال
لين صار الحزن لي اشهى غذا
تشربه روحي على مر الليال
آآه يا نفسي تعبت ابكي لذا
جف دمع العين ما جف الوصال
صار روح الورد ما يملك شذا
وذابل ٍ صوتي وليل البعد طال
ويل حالي لا غدى صوتي كذا
مير لا صوّت نادي لي تعال
ودمعتك طالبك لا تنزل إذا
انتهى عمري وكفنّي رْجَال
ولا سئلوك الناس من يطلع هذا؟
قولي المسجون في ذاك الخيال"
"شح الكلام وزاد بعدي مسافة
عنك وأنا اتعثر برمشك وطاريه
يا خل سامحني لقل الكلافه
لو كان قدري غير ما قلت لك ليه
هذبت لك جرحي وشعري وقافه
وعنيت لفراقك ولو كنت شاريه
بالأمس كان الحب والشوق آفه
واليوم ما كنك بكيتي من التيه
جف الغرام ويا سبايب جفافه
مالك وسط روح المعنّى مشاريه
لو كان دمعك بحر يسقي ضفافه
ما لان لك قلب ٍ ابد ما عرفتيه
هذا الزمن عشقه مجرد سخافه
يمكن لاني ما عرفت الهوى فيه
على جدار الوقت بذكر خرافه
واكتب انا يا وقت مجروح غاليه
يمكن يحس اللي كتب بأعترافه
انك حبيبي قالها قلت له لييه ؟"
"أهزّ غصن الليل ويطيح باكر !
ما بين جدران المسا ./ وانتظاري
فِ يدي بقايا ورد واذكر تذاكر
وأربع جهاتٍ ما تودي لِ داري
( 1 )
ميّادة .. على شفاهي غدت عادة !!
سجنّا ذارف الدمعة ..
على وسادة !
وميّادة .. غصن أخضر يغرّد للسما والنور
وأعياده !
تعبت من الحكي , مرّه
بنيت البيت , وانهدّت خيوط الشمس
و ... اوتاده !
عطش ريقي / مناداتك وذا التوديع ما زاده !
يـ ميّادة , يا عصفورة , يا فضّة فجر
منثورة!
تمايل رقّتك .. بالهون
وكفوفك .. تنادي الحنّا / يا حنّا!
أنا لولاي ما كنّا !
وانا لولاي ما عشّب بياضك , ل اخضرك
صرنا !
وانا لولاي ما ذاب الجليد ف برد جدرانك
وانا لولاي .. ما تدفا
عروقك , نبضك , وسطرك
وانا لولاي ما تعبت خطوط ايدك .. كتابه
وانتهى حبرك
أنا بحرك ..
ومجدافك , وقارب فرحتك , واهلك
أنا ميّادتك ..
واجمل حروفك .. لو كتب شعرك !
( 2 )
اب اسئلك هذي يدك ؟!
و الا سوالف موعدك ..
والا سفر للريح .. جفف أدمعك ؟!
هذي يدك ..؟
والشال ترفضه الرياح
ويرتبك !
ب آرتّبك ..!! وانقش على كفّك حكايات الصباح بلون حنّا ,
واحفظك !
حل الظلام ..
ووقّف الشارع بصدري مرتبك !
ما مرّ صدفة للشمال , وكلّمك !
هذي يدك ؟!
أمّنتك الليل الحزين , وخاطري !
لا شفت زولك : تمطري
ماهو على شاني / طلب
في كل وقتك / تمطري , ي أحلى سحابة من عطور
تبختري !
( 3 )
يا فاتنة .. يسكن ملامحك الخلود!
خلاب فجرك , والعيون السود
اتأخّري ..
خلّي المسافة بيننا غصنٍ وعود
وسافري!
خلّيني انطر ع الوعد .. وتأمّري !
ل اجلك نبت فيني قصيد
وما حكى
ل اجلك وقف قلبي العنيد
وما بكى
يا هييييه .. ! ي انتي ..
يا سما , ي امطار , نادت للظما :
اتأخّري !
خليني اوله لك كثير , أكثر .. كثير
يا أوّلي
يا آخري !
( 4 )
في صوتك العصفور / حام!
غرّد .. كتب أحلى الكلام
ول صوتك الصبح اهتدى
ورّد على غصنك سلام
الليل من عينك / بدى
جرّد تلاوينه /: وهام !
ما ينحني المشتاق ل اوقات التعب , ولا الملام
هذا المسافر من عيونك
ل : الظلام !
أيّ الظلام ؟!
والليل يسكن جفنك النعسان
في حب وهيام ؟
( 5 )
في العتيم من المسافات البعيدة
للحياة
أركض , وانادي لك / هنا
تتذكّرين ..!
انفاس ضيّق وقتنا ؟!
واحنا ننام ؟!
ستارتك تضحك لنا ..
تتذكّرين ؟!
كنّا نغار من الكلام .. يوصل لباب حلوقنا ..
ثم ينتهي!
يكفينا من شوق العيون ..
كل العيون
وكل التفاصيل البسيطة , والحنان !
كل التعب , واشواقنا .. وانفاسنا
والحب في كل الزوايا ..
والزّمان !
كان الفرح روح المكان ...
( 6 )
ضجّة العطر ابتدت والليل خيّم , في جوارك
والمدينة ساهرة في حضرتك , والنور نورك
تغسلين الفجر في مسكك , وله بستان دارك
طارت اسراب الفراش تجمّعت في نور: سورك
خلّص الشعر! انتهى مافيه بيت الا : وزارك
كلّها تشبه: عيونك / لفتتِك / رقّة طيورك!
اورقت كلّ القصايد , واحتفى فيها / سوارك
والكلام يذوب في صوتك قبل يبدا عبورك !
اعطي الأوقات ( منّك ) يِطرِب الدنيا نهارك
صدّقيني يكفي الشعر / التفاته من زهورك
ميّادتي ..
نامي ... واذا شفتي بحلمك يوم :
إنسان , ووطن ..
شبّي لهم ضوّك , وقهويهم حنانك
والسهر
ونامي .. وهالانسان بيغنّي لطيفك :
( شوق ما عمره ينام )
( 7 )
ميّادتي ميّادتي ..
يا شمعتي وسط الظلام ..
يا قصتي واحلى غرام ..
ميّادتي ما يشبهك .. إلا عيوني
والسلام ....!"
"عَرَق صوتي ..
وحيد وظامي ومكسور ..
نبت في البرد بروازك ,
وما ملّيت !
أنادي لك , طفل يبكي .. يبي أمّه
ولكن ضمّك غرورك
ولا ردّيت !!
وغادرتك ..
تلقّفني طريق أعمى .. وباب وسور
بقينا اغراب !
أتنفّس مسافات الحنين , وتلتوي الذّكرى
أماني .. لو يحقّقها الهوى ليلة
أحبّ الشكر والعرفان !
ليالي .. كنتي اقرب من نفَسْ روحي ..
وفي الوجدان ..
ولكن صرتي الفرقا !
تنصّلتي من ادوار الغرام .. وصرتي الغيّاب !
على الهادي من الأصوات ..
أنادي لك فرح ليله .. واتلعثم بصوت الريح !
ويرجع صوتي الذابل كأنّه ليل
وانفاسي صدى تسبيح !
نبت بُعدك على خوفي ..
وصار الوقت لي .. تجريح
أدوّر طعم في صوتي .. ينادي لك
ولكن صرت ع الطّاري ..
ألملم كلّ أخبارك من الأصحاب
ومابه علم عن قلبك ي أمطاري ,,
نسيني أو بقى فيني
على الطاري ..
سؤال ارتاب في صدري !
نسيتيني ؟!
نبت في الباب صوت ايدك مواعيدك أغاني ناي
تهادت دمعتينٍ في / غيابك .. واحرقت : روحي
أنا يا نور عيني ما نسيتك .. لو يطول / بكاي
سكنتي في وريدي في دمي .. في صمتي وبوحي
رحلتي .. يا وطن !
واصبحت انا بعدك غريب ..
إنسان / بارد !
أجرد الكفّين
عاري !!"
"حزين الطائف الليلة ..
حزين ..
ونام فِ : الشارع .. كما المسكين !
حزين .. ودمعه المصلوب في صيف الفراق سنين :
كما التنّور
كما لون السجاير ب اوردة صدري !
كما هالعالمين ..
اللي سمعتي صوتهم يبكون !
وعلى فكرة :
أنا وحالي .. وعذّالي
وصمتٍ مر في بالي ..
وهذاك النورس المحزون ..
نفكّر فيك
لو تدرين !"
"الكَاتِبْ : إنْسَانْ ..!!
يعبر الأوطان :
رحّال
وفـ / يوم .. مال ..
افتكر إنّ الوطن / نفي
ما أقسى نفيك يا وطن
:
تمهيد :
هذي الحكايه من زمان
أخبارها جداً أليمه ..
الشبابيك القديمة
واحدٍ من كثر ماهو حبها / قلبه يضيمه
وواحده من كثر ما هي حبّته / صارت سقيمه
/
مفقود ,,
منفي من الوجود !
و ..
أنثى
أصبحت منفى
والشّبابيك القديمة شاهده :
قلبها صار الوطن ..
وهي لقت في داخل عيونه / سكن
اللي حصل :
عدّة ظروف , أو بعض خوف
فرّقتهم عن بعض ..
:
( الفصل الأوّل )
انتبه يـ : فلان / أمّي شافتك
انتبه .. لا تتصل ..
خلّ الرسايل بيننا / وردٍ وفلّ
خلّها نظره وهمسه من بعيد
ومن الشبابيك القديمة / طلّ
بس مـ / اقدر !
وش نسوّي .. صابنا سهم القَدَر ..
ما بيدّي يا غناتي ..
وان قدرت آخافتك : بحكي واقول
حبّك اغلى من حياتي
الله الله بالرسايل يا فلان ..
الله الله بالرسايل يا فلان ..
( الفصل الثّاني )
راح يبكي خطوته لدروبها ويقول :
هذا عطرك , وهذا سلسالك معي ..
وهذي خاطرتك كتبتيها ف لقانا
حالنا : مثل أطفالك يا / قانا ..!
هذا مقهى صار فيه أحلى مواعيدي معك
وهذا أنا ..
حزنٍ على حزنٍ على حزنٍ / يتيم
فيك اهيم
يتخيلها معه
والشبابيك القديمة / صورته
كان عنوانه / أنين وضيم
( الفصل الثّالث )
شافها صدفه بسوق الحيّ :
طاح من طوله ولاحد قوّمه ,
ما ضمّته !
ما ناظرت حزنه وهمّه ّ
اختفى خلف النّهار
راح يتذكّر اغانيها القديمه :
( وينك انت ووين انا )
( العنا )
( هذا أنا )
سيّل الشارع بدمعه ..
صار يصرخ في الهوا ,
والنّاس تتهافت عليه ..
مسكين ..
ذبحه البين ..
قام يتلفّت وهو ينفض غبار الأرصفة ..
كنّ ماحد يعرفه ..
وهي تطالع من بعيد ..!
كنّه هو ..؟!
وشافته ,
وضاعت الخطوه وتاهت ..
وقَّفَتْ ..
خطواتها شوق وحنين ..
نظراتها موت وأنين ,,
شافته قدّامها
ما قوت تنطق / حبيبي ..
آه يا طعم الفراق .. آه يا همٍ يُراق
آه من حبٍ يذلّ ..
آه من وقتٍ يفرّق ما يضمّ
( الفصل الرّابع )
انت يا ساعي البريد
مُرّ بياع الورود وجيب ورده ..
خلني بـ / احطّها في الظّرف قبل الاستلام
حبيبتي بدري تنام ..
وجاب ورده .. وعطّر المظروف بِـ / احساسه وروحه ..
مين قدّه ..؟!
والشبابيك القديمة تحتريه ..
والهمّ جاءه يحتويه ..
قلبه معلّق بالرسالة والعطر ..
ويمرّ ..
قدّام باب البيت يتألم .. يحنّ ..
ويجنّ ..
يتخيّلك وانتي معه ..
يتأمّلك ضحكة طفل ,
وما يملّ ..!
نصّ الرّساله :
بسم الله ,, ثُمّ باسم الحبّ الّذي جمَعَنا تحتَ سَقفِه ..
إلى روحي , وأملي .. وكلّ حياتي .. إلى / حبيبتي .
أكتُبُ لكِ هذهِ الرّساله وأنا في قمّة تعاستي وحُزني , أكتُبُ لكِ وأَنا مُتعَبْ
أكتُبُها لروحِك , لِقلبك , لكلّ شيءٍ فيك ..
ماعاد الصَّبرُ يُجدي يا حبيبتي , يَقتُلُني الشّوق في كلّ مرّةٍ ألفَ مَرّه , تأخذُني أحزَاني بعيداً هُناك ,..
إلى مَجرَّاتٍ من الليل , لا يَطلَعُ فيِهِ نهارٌ عَلَيّ ..
أكتُبُ لَكِ بِدَميِ , بِقَلَقِيْ بِهَمّيْ ..
بِقَلَمِيْ الّذي طَالَما رَسَمكِ عُصْفوُرَةً تَطِيِرُ مِنْ غُصْنٍ إلى غُصْنٍ .. وَتُغَنّيِني لَحْنَاً يَنتَثِرُ عَلَى أَطْرَافِ الدُّنيَا ..
ويَعوُدُ صَداهُ إلَيّ / أحبّك ..
بِدَميْ الّذي يَتَوقَّفُ حِين أَتَذكّرُكِ فِيْ كُلّ أشْيَائِيْ ,,
مُنذُ بُعدُكِ عنّي لم يَطلَع علَيّ فَجْرُ الأمَلْ , لَمْ تُشرِقْ شَمْسُ الأمَانِيْ ..
أصْبَحتُ أَرَاكِ فِيْ كُلِّ مَكانْ ..
فِيْ جُدْرَانْ غُرْفَتِيْ , فِيْ كُلّ زَوَايَايْ ..
أصْبَحتُ أَرَاكِ فِيْ طَريِقِيْ , فِيِ ذَهَابِيْ وَإيَابِيْ , فِيْ الْمَرَايَا .. فِيْ نَوَافِذ غُرْفَتِيْ .
أحْيَانَاً ..
أجِدُ نَفْسِيْ مُلْقَى عَلى ذَاكَ الْرّصِيْفِ.. الْمُعْتِمْ ..!!
قَيْدٌ وَأغْلالٌ وُضِعَتْ فِيْ جَسَدِ الْسّمَاءْ ..
حَالِيْ :
كَ : حَالِ الْسّمَاءْ , صَفَاءٌ قُيِّدَ بِـ : أنْتِيْ ..!!
جَسَدِيْ تَلْقَفُهُ الْذّكْرَيَاتْ .. بِ : يَقَظَةِ الْسّمَاءْ ..
إعْجَازٌ لِـ : الْجَرْحْ .. حِيْنَ الْذّبوُلْ ..
يَا ذَاهِبَه نَحويْ .. يا آسِرَه كُلّيْ ..
لا تَذهَبِي .. آنَ اللِقَاء ..
أوَتَذهَبيِن ؟!
يَكفِي بِحُبِكِ مَا جَرى ..
تَتَلَطَفيِن.. تَتَغَنَجِيِن ..لا تَترُكيِنِي أستَكيِن ..
فَأنا مَصَابيِحٌ تُعانِي مِن ظَلام.. وَأنَا مُجَرَدُ عَاشِقٌ ..
يَحوِي إنَاءً مِن هَواء..
لا تَقلَقيِ ..لَن أستَفيِق
فَأنا مَواجِعُ قُبلَةٍ ..
لَمْ تَنْدَمِلْ !
خاتِمةٌ تَفتَقِدُ أُغنيَةُ الفَرَح ..
أَعْلَمُ أنَّهُ لَيسَ كُلّ مَن يَبتَغيِ السَعادةَ يَجِدها .. وَلَيسَ كُلُ مُلهِمٍ قَطرَه .. رُبَما يَكفِي القَلِيل مِنَ الشَجَن ليَبكيَ المَوعوُد..
لاخَيرَ في دُنيَا بِدوُن مَاء.. أنتِ المَاء ؟
أُحِبُّكِ , وإنْ لَمْ تَكْفِيْ .. أُحِبُّكِ
وَلا أكتُبَ بَعْدَهَا أَيُّ كَلِمَهْ ..
( الفصل الخامس )
انتظرني بكتب أوراقي وهمّي والحزن ..!
انتظر ..!
لحظه وحده بـ / احتظر ..!
كتبت اوراق السّهر ..
( قبّلت ) مظروفها / بدموعها ..
اكتبت له عن لياليها بدونه
وكيف اتعبت جدران غرفتها بطيفه ..
وكيف أمها في السوق شكّت ..!
وما بكت ..!
دمعها وقّف / حداد ..
والشبابيك القديمة هي / بلاد
وهي وطن يحضن طيوفه في تعب
نصّ الرّساله ( الرد ) :
بسم الله , ثُمّ باسمك حبيبي ..
وصَلَتنِيْ رِسَالتُكَ وأنا بي ما بِكَ مِنَ الشّوقِ وأكثَر ..
حبيبي ..
ذبلَت أغصان انتظاري , وملّت مِنّي أشيائي .. ولم أحتَمِلْ غِيَابُكَ عنّيِ ..
ما زلتُ أعوُدُ إلى كُلِّ هَديّه أحتَفِظُ بها مِنْكْ , وأبْكِيْ هَذا البُعْدَ الجَارِحْ , هذا البُعد الأليم ..
حُبّيْ ..
مَهْمَا أكتُب لك .. ومَهْما يَصِل بِي مِدَاديِ .. لن يَبْلُغَ مَا أُريِدُ قَوْلَهُ لَكْ
سكتّ فـ داخلي غصّة ..
تبوح بكامل الأسرار ,,
على خدّي تهادت دمعتي.. وانتثرت العبرات
كويت الصمت بجراحي ..
وباحت كلها باعذار
أصارع همّي المجنون وجروحي ,,
وها الكسرات ..
سنيني تاليتها أوجاع ..
وهمومٍ تهدّ جدار
صباحي هو مسائي
هو ضياعي كلها حسرات
تعبت الشّوق ( الظّالم )..
والظّالم مصيره ينكوي بالنار ..
تركت الروح وأوراقي وعشت :
بداخل الجمرات !
أحبّك .. واشربك .. واروى ..
واضمّك صورة الأنهار ,,
واصوّر طيفك ( الجنّه ) ..
واعيش فـ : داخله مرّات
حبيبي ..
لو حلفت بنور عيني .. ما وفيت القَدْر للمقدار
ولا وصّلت غايتي لصوبك ..
ولا ملّتني العبرات
حُبِّيْ ..
لِتَعْلَمْ بِأنَّكَ فِيْ قَلِبِيْ .. مُقَدَّسْ
وَفِيْ روُحِيْ أَحْرُسك ..
وَبِعيوُنِيْ .. مَسْكَنك ,,
أحِبُّكَ ..
وإنْ لَمْ تَكْفِيْ .. أُحِبُّكْ
وَلا أكتُبَ بَعْدَهَا أَيُّ كَلِمَهْ ..
:
( الفصل السّادس )
اثنينهم فِـ : البرد عاشوا !
ورغم هذا البرد ..
الدّفا يلبس يديهم ,,
والحنان يذوب فيهم
برد .. برد
يبس هالورد ..
واغصانه الشّوك .. فِـ : يدي
تنبت عروق ودم ..
يا وجهي الذابل .. ندم
حالي عدم
تشقّقْ طولي اليابس
تعبت اخفيك يالهاجس
وروحي اللي مسافره
فـ : اصوات ريحٍ كافره ..
ملّت خطايا البرد
وذنوب البشر
للدّمع فِـ : خدودي مسار ,,
تشبه رحيلك يالشّفق
فوق النّهار
برد برد ..
فِـ : ثيابي العتمه طويتك ابتسامه
طويتك حيل !
ما طويتك يا كلامه !
ولا سهرت الليل
ما ذكرتك .. يا مسافات الفضا
ما ذكرتك .. نار
من جمر الغضى
برد .. برد
ما يدفّيني عتابه
ولا فرَح ناسٍ غلابه
ولا تدفّيني السيجاره
برد .. برد
تعبت البرد .. والليل الطويل
اشقاني الرّمش الكحيل ..
تعبت اشوفك
وما أشوفك !
يـ : الدّروب اللي تودّي ما تجيب ..
يـ : المدى ..
يـ : الموت في صوت النّحيب
انكسرت ولا دفيت ..
وما جبرني كلّ خوفك !
وش جبرني ؟
وش يدفّيني ؟
إتّصالي فيك ؟
لحظه لحظه !
"" الو ..
مساء الورد يا روحي
مسائك ورد يا حبي
وحشتيني ..
كثر ماغبتِ عن عيني
وبعد إنتا .. ( إلك وحشه ) كثر هالناس ..
كثر ما ينبض بقلبي إلك إحساس
أحبّك ما سمع صوتي أحد غيرك !
أحبّك مـ / انتهت فيني المشاوير
لـ : عيونك !
أحبّك .. قلتها لـ : جنحان طيرك
أحبّك ..
ماء يسقيني يبلل بـ :العطا صوتي ..!
أحبك ..
ضعت من دربك لـ : دربك ,,
كيف تشقيني ! ""
و .. ادفى !
( الفصل السّابع والأخير )
ولأنّ الحبّ في مدينتي لا يكون إلا ليلاً ..
والشّجرُ المُمتدّ على أرصفة الطّرقات يبكيه بحرقه ..
فقد كُتِبَ على أجنحة النّوارس , وعلى أصوات النّاي , وعلى ثواني السّاعة ودقائقها .. وكلّ تفاصيلها .
هو حبٌّ إنْ وُجِد كما في هذه الحكاية لَن يُخلَقْ مِثْلهُ في البلاد ..
هو تفاصيلُ دقيقه كما يرويه المطر لي ,
هو أشياء استثنائيّه لا تتكرّر في مُعظم اللحظات الّتي يكون فيها موجوداً ,
هو رسائل , وحكايات , وأرصفه , ومواعيد , ومقاهي ..
وأشياء كثيره وجميله ,,
هو كلامٌ صامت , أنفاسٌ حائرة , طريقٌ طويل وغير مُعبّد ..
هو لقاءٌ وفراق ..
حضورٌ وغياب ..
"" مُكالمات لم يتمّ الرّدّ عليها , رسائل في صندوق الوارد ""
مسودّات , تقارير ..
وحالاتٌ تأتي بينها .. كلّ الحالات !
الحبّ في مدينتي يكون تهوّراً إذا كان من خلف الشبابيك القديمه ,,
يكون جنوناً إذا كان الرّحيل خاتمة لكلّ شيء .
الحبّ في مدينتي شيءٌ بين الأشياء العتيقة والغامضة ,
المُنحرفة والغير مُنحرفة ,,
الواضحة والمُبهمة ,
الحبّ في مدينتي لا يأتي بعد المطر !
الحبّ في مدينتي أشبهُ بالخريف ..
تساقطٌ حتّى التعرّي !
الحب في مدينتي مثل القلائد والجواهر الّتي تُعلّق في محلات الذّهب ..
ولا تُباع .. فقط تُعرَض !
الحب في مدينتي مثل الوطن الكبير ..
الّذي يتعرّض لاحتلال ..
ولا يستطيع الخلاص منه ..
إلا بمساعدة المُحتَلّ !
الحبّ في مدينتي في لوحٍ محفوظ ..
لا يُحرّكهُ أحد ..
ولا يتحرّك بمفرده .. !
ببساطه ..
الحبّ في مدينتي كافر ..
كافر بكلّ الأشياء الجميله ,
كافر بكلّ الصّور , بكلّ الأماكن , بكلّ الأغاني , بكلّ شيء ..
أخيراً :
ليس الحبّ هُنا مُذنباً كي أُحاكمه ,,
ولكنّهُ سبباً في تعاسة الحبّ نفسه , وفي شقائة وبكائه !"
"وحدي ...
وحدي .. وانا !
مايبقى للشارع مكان , غيري ويابس خطوتي
تحت المطر , تبقى الرياح ..
ونور المصابيح الحزين.
وهذي الليالي تمرّنا !
ما كنّنا .. رفقة تشاركنا الحياة !
ما كنّنا , أوقات نحضن همّنا
ما كنّنا !
يا ظلّي الواقف .. تعال
مابه تعب .. مات الكلام !
وحدي .. وانا !
يبقى المكان / الإنتظار / اسراب ليل الأرصفة
جفّت زوايا الشارع المُمطر ..
وبردت قهوتي
حتّى المسافة بين ظلّي , والوقوف
صارت خصام !!
جفّ العمر ..
وبقيت وحدي في المكان .."
"الركام :
اقدام!
شابت في طريق الخوف
تبحث عن سلام!
وتجمّعت تالي خصام , حتّى ذبل فيها المكان
وما سرّت !
جفّ السؤال اللي بقى ..
لمّا النهار بحبّ علّمها الصيام !
الركام :
أنفاس ضِيقه / موحشة
أو صمت :
خافت في الزحام !
الركام .. أصداء في دربٍ عتيق
أحجار .. شمس الأرصفة
والأرغفة
واحزان ريش الطير
للّي نتّفه!
الركام :
تعريف ساذج للكلام !"
"ما هزّني غير البياض ..
اللي تعلّى شاربك !
ودّي اسألك :
جفّ البحر ؟!
ولا تحطّم قاربك ؟!
تعوّدت يالبدر ترثيك الرياض ..
الحين ..
شِف .. تبكي الرياض !"
"يامعلق ورودك على الصدر قدام
حصاد وردك شوكةٍ واغرست بي
غرس السنين الغبر بعيون الايتام
اللي سقت ريضانها واجدبت بي
خليتني عايش معك بس هندام
تصد ودموع الملام انتحت بي
والله ماكنك على دين الاسلام
بجروحك اللي ون غفيت انزفت بي
يالظلمه اللي ماكست حاف الاقدام
اللي كستني شمت يوم اضحكت بي
اقف ويطيح من الشجر غصن الاحلام
بوردوك اللي يوم طحت انتخت بي
وفزعت انشّد عبرةٍ في ثرى العام
يوم انت مقفي والسنين اغدرت بي
مدري عليك اللوم ولا للايام
ولا وداعك جمرةٍ ماطفت بي
راحت بي النخوه ونا اقول قدام
والقلب لو هو حي ماحركت بي
هالهاجس اللي ينتثر كل ماهام
اللي التفت بك ليه مايلتفت بي
لاقلت هذا مهجعي قال ياغلام
اعيش واطا جمرةٍ مادرت بي
ولاكني الا دفترٍ مل الاقلام
وكل الزوايا سولفت وش قرت بي
تقرا قصيدة طحت ياغصن الاحلام
احلام ماتت والغصون ارتوت بي
بالظلمة اللي ماكست حاف الاقدام
اللي حكت لايامها وش لقت بي"
"خِذْني معك لا صير جسمٍ بلا روح
حيث أنها تِقْفي اليا اقْفيت روحي
ارحم خفوقٍ بين الأضلاع له نوح
عقبك يعلّم ساجع الورق نوحي
ليلي يطول إن غبت من غير مصلوح
ون جا النهار أطول وعيّا يروحِ
لو ضامني وقتي ترى الوقت مسموح
وعيني تشوفك يا مداوي جروحي
باب المحبة لك مدى الدهر مفتوح
وعن حبّ غيرك فيه تسعين لوحِ
سرّي بحبك دايم الدوم مفضوح
لو ما نطقت دموع عيني تبوحي"
"هوى بالي، متى بالي يروق
الي شفتك ويرتاح الخفوق
هواكم حل في ذرات جسمي
وفي دمي نشع كامل عروقي
غشاني كالكرى حتى تمكن
من أفكاري ومن روحي وشوقي
سما في عالم الأفكار عندي
تكامل فيه رغباتي وذوقي
أنا ياهل الرياض أول غرامي
تذوقته ونا ما شب طوقي
على يدكم تعلمت المحبه
وصافي الحب فيكم يالشروق
وفي وج وثبير وساحل ابحر
سقاني آخر أحبابي غبوقي
ختمت الحب ويحي زل وقته
وجا وقت المشيب اللي يعوق
أشاركم بومضات المحبه
عقب ما صار كبر السن عوقي"
"عسى الله يفرج كربة اللي براه الشوق
أسير العيون السود ما في يدي حيله
سحره البها والملح من حسنه المنطوق
قليل العزى ماحدٍ من الناس ياوي له
نطحني على الكدلك حبيبي بعرض السوق
وعرض بخدٍ يجرحه لمس منديله
أبو وجنةٍ حمراً غشاها الهدب من فوق
تكاشف سناها من ورى طرقة الشيله
أنا إن ما حصل لي من ثمه حبةٍ بارفوق
فباقي حياتي ياهل العرف وشي له
ترى اللي يرد الروح للعاشق المعيوق
متى ما سمح سيده وقال أقبل الليله"
"يا مِرْسِلْ الورد للولهان
الطَفْ من الورد مكتوبِك
نَغَشْتِني به ونا وجعان
ملكت باللّطف محسوبك
به ريحتك يا غصين البان
متعطرٍ نايشٍ ثوبك"
"رضيت لي هون القدر والمذله
وارخصتني وانا مع الناس مغليك
وطاوعت في اربوع قل لي وقل له
عدوانى اللي طايلتهم حسانيك
مبنى الغرام اللي نعمنا بظله
من عشرة اعوامٍ هدمته بياديك
قمت تعاتبني على غير زله
ومن اول حبي عن العيب معميك
سيف الجفا يبرق بيمناك سله
تهوبني به يوم كثرت طواريك
خلك بعيد هو لك الكل كله
حسيبك اللي بالفعايل يجازيك"
"تِزِلْ الليالي يسهر اللي شكى الهجران
شكا صد خلاّنٍ على القِرْب ناسينه
سقوني بكاس الهجر علقم ونا عطشان
تحاليت مره دام الأحباب راضينه
محاحبهم من خافقي جملة الخلاّن
على ضعفهم بالعطف واللطف والينه
أنادري إن بعض الناس يقولون لي غلطان
وهم وش عليهم ، مير ماحدٍ مخلينه
ترى الحب يِخْلِف دايم نظرة الإنسان
عيون الرضى توريك سيّاتهم زينه
أفضل جبا جدّة على جملة الأوطان
على شان خلي ساحل البحر مغلينه"
"هذي يدي ممدودةٍ للموده
فيها رجا قلبٍ حياتهِ برجواك
أرجوك يا عين الوَحَشْ لا ترده
يشقى بمر الياس عن حِلْوِ لاماك
باب الوصل ما بيننا لا تسده
خَلّ العمر تِنَوّرْ لياليه واياك
عمْر بدون ارضاك كرْبٍ وشِدّه
يا مزيل كربات الهوى طِحْت بجمالك
يا نور قلب الصّبْ يا نور جِدّه
عندي ثراها مِسْك من لِمَسْ ماطاك
المعترض نَعْلٍ لماطاك خَدّه
لي طِبْتْ لي ما همّني ذا ولا ذاك"
"اشتقت لك يا فرحة العمر وين انت
يا للي عيوني منك ينبع ضياها
لولاك بالغايه بدنياي ما كنت
اشفق على ايامي يطول مداها
سرقتني مثل الكرى لي تمكنت
من مهجةٍ ما قبلك أحد غشاها
أشوف حسنٍ كل شئ تحاسنت
لو به ذهاب النفس أشوفه مناها
ما خبر يوم في منامي تطامنت
إلا أن بعثت الطيف لي في دجاها
أهين نفسي لك بمرضاك لاهنت
واتبع هواك بعسرها عن هواها
رجلي تيامن غصب كانك تيامنت
وان خذت باليسرى تياسر اخطاها
كلٍ بعينه زين ويلا تبينت
كلٍ زهد في خلقته ما بغاها
لوفات لك تسعين بالعمر ما شنت
في عين نفسٍ علقت بك رجاها
آمنت بك في عالم الحب آمنت
يا متلفٍ روح العنا يا دواها"
"ياطول حرماني عيوني تراعيك
وعن ماتريد الروح تقصر يديني
حتى الحكي ما اقدر مع الناس احاكيك
مع حالو الحساد بينك وبيني
مايتركونك لحظة لي وانا اجيك
وابدي لك الخافي وابيح كنيني
وادري بهاجس خاطري ويش طاريك
هو انت تكره شوفتي او تبيني
هو انت مثلي هايمات ظواميك
على حياضي غادي لك حنيني
او ان قلبك مع حبيب مهاويك
يسقيك خمر الحب يانور عيني
اما قصرت ارشاي ماعاد لي فيك
والباس في الدنيا حدى الرحتيني
والا وردت ودست بالرجل حاميك
والصادق اللي بس دونك يجيني"
"حبيبي الغالي تجرعت فرقاه
بالله وش خليت لي يا زماني
مالي جدا الا اتبع الآه بالآه
ماهيب من حلقي، من اقصى المعاني
نار سرت بالدم والعظم تصلاه
عن وصفها يا ناس يعجز لساني
لاعاد يوم مد لي فيه يمناه
واقفي ووقف ولد بالعين ثاني
الصاحب اللي ما تعدد مزاياه
عديم وصف كامل بالمعاني
خليت روحي واغير القلب تقفاه
ترعى حبيبي عن عوادي الزماني
دام التراب تراب ما والله انساه
على هداه مقيم هذا مكاني"
"يا مالك الروح أنا ودّي
بِمْواصلِك يا بعد روحي
من شوفتي خَدّك الوردي
وأنا من الحبّ مجروحِ
الحَقْتِني بالقِصى حَدّي
لا شكّ يا زين مسموحِ
نَمّتْ اعيوني على سَدّي
أجاوب الورق بالنوحِ
آنا إن تكرّمت بالردّ
ما فات يا زين مَدْموحِ"
"ليتني ماشفت في عينك دموع
منظر الدمعه على خدك هلاك
يامضوي في دجى عمري شموع
الحزن ماخلق لعيون الملاك
اتحمل عنك كل امر يروع
خذ هنا قلبي وخلف لي عناك
واتقدم لك بقلبي في خضوع
ضح به في هيكل الحب لهواك
او تلطف به وضمه في الضلوع
علها تورق غصونه في حماك
من سهومك ماحمى قلبي دروع
والشفا ياروح روحي في شفاك"
"أنا وياك يالحرمان في الدنيا غدينا خوان
مسيرتنا سوى في كل حاضرنا وماضينا
مشينا فوق درب السهد والآلام والأحزان
حيارى في خضم التيه ما ترسي مراسينا
تباشير السعادة عن نظرنا لفها النسيان
وفوق أهدابنا ماتت من الحسرة أمانينا
على درب الألم تمشي مواطينا على النيران
ظلام اليأس ينشرنا على حيله ويطوينا
ترانيم الهنا في يوم مولدنا غدت صلبان
صلينا فوقها من غير ماتجني أيادينا
تعوضنا عن البلبل وشدوه نعقة الغربان
وعن غصن الشجر غصن يعكف الشوك بيدينا
هلا باللي يبي ينظر بعينه شقوة الإنسان
يجي ينظر تجسدها بكل أطوارها فينا"
"لاتحاول كل شي انتهى
حبنا الي فات لايمكن يعود
حبك ،الي كان في قلبي فها
ويش اسوي صاب عاطفتي برود
مالقى قلبي بقربك ماشتهى
مالقيت الا المذله والجحود
اشهد انك فقت جيلك بالبها
ون زينك طاغي ماله حدود
مير عيبك ياجذ وان المها
ميت الاحساس ياوردي الخدود
ون عرضك لاهي به من لهى
ون عقلك ناقص مافيه زود"
"هوى بالي، متى بالي يروق
الي شفتك ويرتاح الخفوق
هواكم حل في ذرات جسمي
وفي دمي نشع كامل عروقي
غشاني كالكرى حتى تمكن
من أفكاري ومن روحي وشوقي
سما في عالم الأفكار عندي
تكامل فيه رغباتي وذوقي
أنا ياهل الرياض أول غرامي
تذوقته ونا ما شب طوقي
على يدكم تعلمت المحبه
وصافي الحب فيكم يالشروق
وفي وج وثبير وساحل ابحر
سقاني آخر أحبابي غبوقي
ختمت الحب ويحي زل وقته
وجا وقت المشيب اللي يعوق
أشاركم بومضات المحبه
عقب ما صار كبر السن عوقي"
"لا تكحل مايزينك الكحل
الكحل خله لمن زينه عوارى
واطيٍ فوق العذارى بالرجل
ماحد لك بالبها منهم يجارى
من بغى ينكر جمالك يالنجل
الحظه مثلي وخله لاتدارى
انت تذكر يوم تنطحي عجل
يوم تحظني بعينك وانت سارى"
"ليتني ماشفت في عينك دموع
منظر الدمعه على خدك هلاك
يامضوي في دجى عمري شموع
الحزن ماخلق لعيون الملاك
اتحمل عنك كل امر يروع
خذ هنا قلبي ,وخلف لي عناك
واتقدم لك بقلبي في خضوع
ضح به في هيكل الحب لهواك
او تلطف به وضمه في الضلوع
علها تورق غصونه في حماك
من سهومك ماحمى قلبي دروع
والشفا ياروح روحي في شفاك"
"الا واشيب عيني يوم قالوا لي فمان الله
وتحققت انهم من عقب جمعاهم مقفين
تغايا لي خيال الموت يومه مد لي يمناه
ولد بعينه الخرسا عقب ماقفى يراعيني
نهت وقلت مماجال بالصندوق واعزاه
سراب اللال باكر يطرد مابينه وبيني
حلفت برب خلقه لو يطول البعد انا منساه
انا وشلون ابيع اللي من العربان شاريني
تصبر ياخفوق صار داه اليوم وسط ارداه
على رجوى ان رب العرش يدنيهم ويدنيني
مثل ماخذت قلبي المحبوب عطني اياه
على شان انتساوى في المحبة بالموازين
ايلا قارنت غيرك بك خجلت وقلت:وانقصاه
انا وشلون اقارن كامل الاوصاف بالشين
ولو هو في حلى يوسف كسف لي بنت نور اضياه
وختم القول رب بك تبلاني يقويني"
"إبتعد عني ماحبك وش تبيبي
قدرك العالي رميته في الثرى
واحسايف قوليتي لك ياحبيبي
يوم قلبي مولع بك مادرى
إنك الغادر وقصدك تلتهي بي
ون عاطفتك تباع وتشترى
إنس وقت فات مالك به نصيب
لاتذكر ،لاتذكر ماجرى
يوم هفت شمس حبك للمغيب
استرحت وعاد لي طيف الكرى"
"يانور عيني فرقتنا الليالي
واسقم حالي من صدوف المقادير
غديت في يومين مثل الخلالي
وان طالت الفرقا فنا كيف اباصير
المشكل انك تحسب القلب سالي
وانت الذي شيدت به لك مقاصير
لو مابقلبي لك يحوشه مقالي
مليت صفحات الدفاتر بتسطير
هذا جزا اللي بالموده صفا لي
ماطاع في حقي كثير المشاوير
وان غبت عن عينه لبيتي عنالي
دماح زلاتي ولو شاف تقصير
لا يابعد حيي خلف من غدا لي
الا صليب الراس وافي التشابير"
"قرب الرحيل وخاطري منك ماطاب
ياواحد عندك حياتي رهانه
تدري بعله واحدٍ منك منصاب
اللي بقلبه لك يقوله لسانه
بك طيب لو ماحط بك زين الاطياب
ياغصن بانٍ ناعمٍ به ليانه
ياليتهم سموك يازين معطاب
حيث ان حبك بالضماير مكانه
كلن عذلني فيك عدوان واصحاب
واقول خلوني وكلن وشانه
وان قيل الابدل احباب باحباب
قلت آه لكن من يسد بمكانه"
"اليوم عيني تراعي الباب
لا شك ما ظن به ثابه
الا ولا أدري عن الأسباب
مدري عن التّرْف وِش صابه
لي غاب عنّي فنومي غاب
وَحَرِّم الزاد بأسبابه
وإن شفت نوره فكيفي طاب
ليت البخت يا سعد جابه"
"ليل صبحه جنون وصبح ماله صحو
والعيون.. (العما).. عز الضحا صابها
وحكي لما تقوله ما لـ (حظه) محو
سامعك كل كلمة فسر أسبابها
اكتب أشعار دام الشعر ما به نحو
خل بعض المعاني تعتق إعرابها
مجلس أغراب من ضيم الزمان مزحوا
والليالي تبي تكشف لهم نابها
صمت مزعج وصاح المنغبن ما وحوا
في بيوت ٍ قديمة سكرت بابها
راسبين المدارس كملوا ونجحوا
والمواعيد تسمح كل من غابها
يمطر الغيم بعض أطفال فيه فرحوا
وضحكة الأم صفرا تجمع ثيابها
والدوا في طبيب الحي لو قحقحوا
زيت مقري عليه لحالةٍ هابها
والجريح يتساءل منهم اللي جرحوا
منهو اللي يموت برعشة أهدابها
خصرها هو صحيح مخاصم اللي برحوا
أو مسافة نحرها تتعب ركابها
لعن أبوها وأهلها ليتهم ما سمحوا
ليه تهدي المضرة لأقرب أحبابها
جت معاها جيوش الحسن ما زحزحوا
واحتضر في كلام الهمس بعتابها
لذة اللهو لحظة بعدها صحصحوا
واستباحوا الذنوب بحسرة حسابها
فكر شارد عليه من البداوة فحو
تاه وسط المدينة يلعن ترابها
شاف دم النخيل وكيف فيه انضحوا
قال وين النجوم اش قصة غيابها
ما عرف ليه كل الشامتين مدحوا
كفكف إيديه وأبعد عن أذى كلابها
سبع مرات مات ومثلهن في صحو
يمكن الثامنة لو مات يحيا بها"
"حياة الشك.. مولود الخطايا
تربى في حضن واقع دمرها
تشوف الحب.. بعيون البغايا
يضيع العمر.. والجاني نظرها
بقى في دنيتي بعض الزوايا
توالي ليل ودموعي سهرها
ألا مكبر خطا.. عشق البقايا
خسارة يا زمان ٍ ما خسرها
عرفت الكذب بوجيه المرايا
كشفت السر في شاطي بحرها
وردت بغفلتي نبع المنايا
وصحاري وعدها.. وهمي عبرها
غشاني السم من لثم الحيايا
ووطيت الرمل مع عقرب أثرها
شربت اللال.. من شدة ظمايا
وذبحني بالظما.. ملح بنهرها
عذاب الحب.. من بعض العطايا
وهي بالحب.. تعذيبي مهرها
ألا يا بنت سوت بي السوايا
سواتك ما أظن غيرك خطرها
(أحبك) غرس.. عمري له سقايا
بقلب ٍ أرضه لعينك حفرها
وروح ٍ تنثر بزرعك هدايا
على الأحلام في وسمه بذرها
وصارت كل أغصانك غضايا
وشعشع في بساتينك زهرها
ولكن للأسف حصد النوايا
لقى في حنظلك أنضج ثمرها
ولا ادري صرت نادم من خطايا
أو النفس ابتدت تنعى قدرها
هذاك هناك.. أنا ماني معايا
نزعت الروح.. عن سبة ضررها
كذا تبدا النهاية.. والحكايا
على الذكرى.. تعذبني صورها
غلط لما أعرف إنك شقايا
وأعاند نفس.. شكّك ما عذرها
أبرحل.. عزتي ترخص هوايا
عزيز النفس.. ما عمره كسرها
أنا ما عيش من برق الثنايا
سحابة صيف.. ما ينفع مطرها
هذيك الأرض.. أنا هاذي سمايا
بقى لك بالسما.. غيبة قمرها
وليد الهجر.. في بطن الخفايا
تحرّي (طلقها).. هذا شهرها"
"هيه حطي في بالك كيف أرد اعتباري
لا تظني خفوقي لعبة في يدينك
إيه أحبك ولكن لازم آخذ بثاري
كيف؟ مدري!! أظن الدمع يدري بعينك
اصبري لين أحدد وش يكون اختياري
بين هجرك وصدك أو موادع حنينك
أو أسامح.. أسامح؟!! لا ورب الجواري
لو تحن اليمامة..زير قلبي يدينك
يا لثارات قلبي.. يا لقلبي أثاري
كنت بالحب عندك في عذابي سجينك
يظهر إنك جهلتي قوتي واقتداري
وغرك الكبرياء بما مضى من سنينك
صدقيني أنا ما جيت أبدي اعتذاري
جيت لاجل أرسم النور بمساحة جبينك
وخفت من سوء ظني وصرت أغير مساري
لأجل ما تفهمين إني أحاول أهينك
المهم استعدي والأمر صار جاري
اصبري واقبلي بالثار والله يعينك
أو بفدية .. تعالي غيري لي قراري
قدمي كل غالي كان منية ضنينك
فكري واحسبيها قبل تحرقك ناري
كل رجواي نظرة قبل لمسة يدينك"
"عاذرك في غيبتك ""سمعا ً"".. و..""تم""
ما أظن لي فيك آمرني أطيع
أسخف العشاق من يحمل إسم
وأشرس العشاق من أصله وضيع
صدق كاذب.. فكر ثاقب.. وش يهم
غدر وافي.. غش تاجر ما يضيع
وحده اللي عاش في حالة عدم
يفهم الكلمة على المعنى الوسيع
المشاعر.. وعي إحساس الندم
أو صدى الصرخة لصيحة من رضيع
والرؤى أحيان تخدع من حلم
بعضها أضغاث أو دوخة صريع
وان تجلى كشف عن ستر انبلم
ينتظر رجع الصدى بحجم الرجيع
المطر بالصيف ريحة من كرم
لو تسيل الأرض هيهات الربيع
والغبي أحيان وحده بس فهم
مثل ما القاتل هو الحمل الوديع
إن خدعتك.. خدعتك كانت أعم
والخديعة تخدع اللي يستطيع
آه يا حلو الخداع المحترم
كثر ما مُره من العلقم شنيع
قوقعة.. لو تنكسر مات النغم
وإن بقت.. منهو لمن يطرب سميع
بس لكن.. ما لقيت اللي يشم
""الأماكن"" عطر للذوق الرفيع
كل عاشق يحلف بأعلى قسم
إنه لذكرى ""الأماكن"" ما يبيع
غير من يرجي ملامح من وهم
ما عرف منها سوى الخط السريع
ينتظر.. ما ينتظر.. لا..لا.. نعم
أو.. ""لعم"" فيها سوالفنا جميع
المهم ما همني منهو الأهم
المهم إن الأجندة ما تشيع"
"أرجوك يكفي صرت بالحب محتار
وشلون عندي الغرب يجتاح شرقه
الثلج يجبرني على لفحة النار
والقلب ما ناله سوى جمر حرقه
العذر ما يقنعك لو سقت الأعذار
والصدق لولا الكذب ما بان فرقه
والبرق يخدع بالسما وعد الأمطار
وغيم المطر يا ما صدق لمع برقه
إقناع تبريره هتافات ثوار
تصوروا كل القوانين سرقة
والحب برجينه إذا تاه تنهار
وقرار مع أو ضد يا صعب خرقه
أنا أحبك قبل نشرات الأشعار
وصغت الشعر عاجل وغيرت طرقه
إما سكوني يجرفه منك إعصار
وإلا نسيّح بالهوى نزف عرقه"
"شفت في نبرة خطوطك أسئلة
وفي تساؤل ذاتك أسباب السؤال
ما قدرت أعرف حدود المشكلة
دامها في واقع أشبه بالخيال
الفكر أحيان يصنع معضلة
إن تعمق أو صعد فوق الجبال
وإن بقا طافي بموجة ترسله
للظلام الأزرق بليل الضلال
زوبعة أفكار لأسخف مسألة
وفكر واحد ضاق في أوسع مجال
والصغير إن تاه محدن يوصله
يسكن الغربة ويشربها زلال
وإن تغرب عاقل بديرة هله
ينزف أوجاعه وطن في ألف حال
صعب يمكن بعضنا يستسهله
وسهل يلبس بعضنا بثوب المحال
رفض إذعان إن توالد نقتله
وإن خضع يلقى المودة والدلال
قبل يبدا ما تذكر بسملة
وارتبك بعد التحية بالمقال
حولنا أشباه تشكي من بله
رغم هذا يدخلون أصعب جدال
والحقايق نبعها ما نجهله
وإن تنكرنا نعيد اللي يقال
صابني وسواس هذا أوله
والسبب واضح وشرحي حيل طال
الكتابة ذكرتني بأسئلة
وجيت لك مذهول في صدري سؤال"
"سلوتي وان جات مافيها طلايب
وش تساوي معك ياوقت التجني
باطرد الهاجوس ملعون الصلايب
يوم خيم في ضلوعي وامتحني
ساعة عنها ابد ماني بتايب
جعل يفداها زمانٍ يمتحني
الوسايد عندي كفوف السحايب
والنجوم الساهرات يسامرني
لا تنادوني انا هالوقت غايب
ما اسمع الا صوت ابو نوره يغني
يوم ردد في شجن صوت الحبايب
( الله اكبر ياعيونٍ ناظرني )
قمت ارد الصوت وبصدري لهايب
(ياسعد خبر زريف الطول عني )
ان سهمه في صميم القلب صايب
وانه اللي دون خلق الله فتني
شفت من بعده بهاذيل وعقايب
والركايب في دروبه ماتوني
ويش عذره في عطيبات الضرايب
الجروح اللي من اسبابه سطني
للوصل سبه وللفرقاء سبايب
والمراد الصعب ماجاء بالتمني
سامح الله فالخطاياء راس شايب
وارحم الله قلب محرومٍ يوني"
"الليل سارقة النهار والنوم في كفٍ بخيل
والشمس في عيني لها مدة طويلة شارقة
هذي ثلاث ليال يسهرني من الهم الجزيل
وانا وصبري والهموم اللي تزيد مسارقة
القلب لو انه خلي لبس العيون السود ليل
والسهر فارق جفني المملي سهاد وفارقة
الى متى يالمستحيل تبقى لعيني مستحيل
الى متى وانا اعشقك وروحي بهمك غارقة
ياسيدي صاحب سمو الحب ابو بالٍ طويل
للصبر حد وحد صبري ماتركني بارقة
عنيت لك خيل الغلا واسرجتها صبراً جميل
زهابها شوقٍ من الهجران نارة حارقة
وراء سرابك طولت تركض وتصهل لك صهيل
ملت وتعبها العدي ثم عودت متفارقة
الشوق في عين المحب للي يكن أعظم دليل
وحبك بدنياي الأكيد أصبح علامة فارقة
للوصل يامتعب خفوقي دلني كيف السبيل
شباك وصلك للهواء مشتاق واتعب طارقة
افتح شبابيك الغرام واسمح لمحسوبك يميل
خل المحبة بيننا طول الحياة مزارقة"
"من عرفت العشق بالدنياء وهمس الشفتين
والسهر مافارق الجفنين ودروبي دروبة
يوم صار السهر دربة مابقى للنوم عين
وكل غصنً بالحشاء قامت تلاعبة هبوبة
مابقابي شيء يجحد لوعة الحب المبين
كل هذا من غرامة والغلا بالقلب دوبة
والرسالة لوتقول احساسها في كلمتين
اشتكت هاك اليدين اللي لها راحت عقوبة
كل ماتعبت شمالي بشرت فيها اليمين
بينهم عشقً حقيقي عشق ماتغرية توبة
غالية والمرسل اغلى والغلا شيءً ثمين
والقلوب العاشقة ضاقت بها الارض الرحوبة
الهواء ذنب الحياة ويقترفة العاشقين
و السهر والنوح والحرمان كفارة ذنوبة
كم بقالي من عذاب وكم مضالي من سنين
عقب شرقة همي اللي طال مابين غروبة
يامنى شاب المنى وانا طليقك والرهين
لاعتقتي القلب من حبك ولالديتي صوبة
وش ينوب القلب قولي بس من زود الحنين
من حنين القلب قولي بس قلبك وش ينوبة
اتهجا في عيونك سلوتي لو بعد حين
البلاء وان كان عينك يابعد عيني كذوبة
اقبلي شوق ومودة واحضنك بين اليدين
وانشدي الجرح وشمالة وش تكونين لجنوبة
واشعليني في ليالً تبهج القلب الحزين
قبلك الايام ماتسوى ولاهي بمحسوبة"
"ياهيه ماني مثل غيري من الناس
الله خلق بي عنك فرق ورفعني
الفرق فالغاية وفي همة الراس
وفي شايبً يم المكارم دفعني
اي والله احضر لاحضر كل نوماس
ولااتبع الخايب ولاقد تبعني
من دون طيبي ماتملكني الياس
كلمة نعم بين المناعير تعني
قابلت بالدنيا اواليد وانجاس
وعرضت خدي للزمان وصفعني
صفعة شرف مازعزعت قوة الباس
الصبر منها ماشبعته شبعني
كسبت درس مايدون بقرطاس
درسً مكن بين الضلوع ولسعني
مكنت , مايمكن قبل حد الافلاس
حبل الجهل لو ماقطعته قطعني
ياهيه عقلك بالمجالس لك قياس
وانا معك بالعقل مالله جمعني
تحرص على النمه وللسم دساس
كم كلمةً قالت لشرواك ( دعني)
لاصرت معدوم الثقه ميت احساس
مالله على خلقه وكيلاً وضعني
وان كان صدرك ماوسعني فلا باس
الباس لو صدرك بضيقه وسعني"
"القلب غصنٍ لأصدق الشوق ميال
ياكثر مايطري للأشواق حوله
ماللسهر ذمه ولا للخطاء حال
سر المساء هاجوس واسرج خيوله
لا عزت النومه وبال السهر طال
بالله مري يالدقايق عجوله
ماكل مايطري على البال ينقال
ولاكل شيءٍ لابغينا نقوله
مرات في صمتك اهانة واذلال
ومرات صمتك فيه عز ورجوله
يافاتنة ياناعسة يا اسم فعال
غير حياتي بانتماه واصوله
الليل لاغبتي عن العين واختال
يحق لة يفخر بلونة وطوله
مانتي امل لو كثروا انتي آمال
علقتها بايد الزمان وقبوله
يعني تجين بظرف لحظة على جال
فكري ولاترضين دور البطوله
ماللفكر منه على كل الاحوال
الفضل فضلك واغفري له فضوله
لعل شعراً مايورث للأجيال
يموت والتاريخ يدفن فصوله
الله لاجيتي بالأنفاس موال
شق الصدا قلب المكان وخموله
والله لاجيتي للأفكار مرسال
عز الكلام اللي يقال ورسوله
ياطفلةٍ عاشت على حس رجال
يقطف لها اللي كفها ماتطوله
فتحت قلبي وابتدت ترسم اشكال
تاخذ من الوان الوجود لذهوله
حلوه نعيش الحب بقلوب الاطفال
واحلى لو ان العمر كله طفوله"
"الشعر اظل اله الكثير وبالشعر ظلن شامخات
يموت شاعر والشعر يبقى لناسً هاوية
لاستيسرت صدري رياح واجتاح تفكيري شتات
اشوف شيطانه رقص فيني لحون وقافية
في حينها مايكسره صوتي مثل شح اللغات
ولا للغة شحٍ مثل صوت الحبل والسانية
مابين حرف وحرف حرف يفرض عليك الالتفات
وحروف تفرضها الجمل تملا حلوقاً قارية
مدري الفكر صب البجر بارضً يزين ابها النبات
والا البحر صب الفكر واروى عقولً ضامية
يقرا السماء بعض النجوم والارض تكتبها الجهات
والزاوية مهما يكون ماتشبه الا الزاوية
واللي جنى الفضة حكي وارخص ذهب حلو السكات
لو تستلذ اذنك معه اعرف تراها غاوية
ياذيب ياللي بالعوى فتق ضلوعاًحانيات
فيني تدور للدفى بس المشاعر عارية
ياذيب تدري بالحياة ماعقبها غير الممات
بس انت لامنك عويت كن المنية دانية
ياذيب والعمر ابتلا ياذيب والدنيا عظات
وطعون ملعون الزمن في جوف قلبي ساطية
ياذيب لو ان الغلا ينسى قلوب الامهات
ماظن ينسى ودها قلبً ضلوعه حانية
ياذيب دلعها الزمن بالحيل واطغتها الحياة
ياذيب ناظرها سماء ترقب بروقاً سارية
ياذيب زعلها البسيط ولا رضت بالمعجزات
واللة لو حبت صحيح كان برضاية راضية
مافكرت يومنهن وسط المراح معقلات
لين المطايا صدرت واخلت ثراها راوية
ياذيب والمنطق عسل والسم في كم العباة
اضحت فريسة تنتظر فرصة ذيابً عاوية
ياذيب لو ودي يموت علم ضلوعاً ممحلات
ماني بميت حبها لو المواجع دامية
اللي مصبرني على بعد السنين الماضيات
يبي يصبرني على بعد السنين الباقية
ياذيب لو ان الفحر يقنع ظهور العاديات
مايقتنع قلبً هوى في ذلها لو ثانية
ماذل نفسً زينها من زين هذيك الصفات
وبين الرجال اللي تنومسها المراجل رابية
ربيتها على النقاء والعز والعلم الثبات
ولاانحنى راسي ابد الا خضوع لبارية
امد رجليني ستر واشبع نواظيري سبات
ولااستلذ براحتي مع غوش ناسً لاهية
ضرتني الدنيا على خذ هات واللي فات مات
وانا بعيني حلوها مع مرها متساوية"
"تعالي يالمواجع وابتدي من الفهاء للياء
بأسولف للبياض بازرقي عن غربة سنيني
خذتني للألم موطن خذتني للوجع دنياء
مجاديف الصبر ملت ولاعادت تهديني
رمت في وجهي اشكال القساوة والشقى رمياء
حلمت وكم حلمت احلم وحلمي ماحلم فيني
دفنت احلامي بصدري وكفنت الصبر عنياء
مادام الوقت ماشال الميانة بينة وبيني
شقى يولد ولد يشقى قلوب من الولة ضمياء
وانا فيني من هموم الزمان اللي مكفيني
يايمه حظهم يشري لهم و واشياء
وانا يام الوفاء مات الزهر في راحة ايديني
يايمه كم تقوليلي تحزم واقصد العلياء
وان ذي كلمتي يام الرجولة ( لاتوصيني )
يايمه كان هاليمنى غزت ظهر وخذت خفياء
ترا ماني بطفلً قد رضع ثديك وشلتيني
قلوبً بالحياء تحياء وموتً في قلوب احياء
وانا في قلب من شلتة بقلبي من بيحييني
يايمه حتى من يجلي هموم القلب في لقياء
بكيتة بس ماقدرت عيونة يوم تبكيني
عن احوالي يايمة لو تصد ابداً ماهي عمياء
هداياها بصدري لاغفى طرفي تصحيني
رضت علياء قست علياء ماعاد تهمني علياء
ولاعادت بضحكتها وغمزة عين ترضيني"
"آخذ بي الفكر صبح اليوم كم فرة
روابعٍ بين اصدقها واكذبها
اقول لالا وهم وآعاود الكرة
ياصعبها وسط فكرك يامحسبها
هملتني يارفيق العمر بالمرة
واخلفت كل الأمور اللي نظنبها
وانا خويك على الحلوات والمرة
ياحيف بعض المسايل لاتشحبها
اما يالاثنين فاللي يازن الذرة
والا طيوراً عشاها في مخالبها
نفسي طموحاً عزيزة عايشة حرة
ولانيب دايم على الهزلات ادربها
ولا اصاحب الا حراراً تكسب الدرة
ابطال قوماً تنومس من يصاحبها
يوم ان بعض العرب حلم العرب غرة
اخاف من كلمةً تخشى عواقبها
ماعمري اتبع كلام الناس والجرة
تجي على الكيف والا سهل اخربها
ماني بخبلً الا اقفى صاحبة ضرة
اموت زلة رفيقي ماهرجتبها
ويوم ان غير سهر سلالة وشرة
نفسً تروم الردية عند شاربها
كم ليلةً بتها والعين مسترة
واللي قصد حاجةً لازم يفوزبها"
"ياللي تحب احيان واتكابر احيان
مرات تنساني و مرة تنبة
تلعب على عقول وتراقص لك اوزان
وعقلك ياكثر اللي بعد قد لعبة
كم رقصك لحن وتغناك طربان
وتملك من الحس مايثير المسبة
بالأرض لون وبالسماء سبعة الوان
وفيك اكثر الالوان عيت تشبة
مابي غلاك ولاتحريت ولهان
ولاهمني منهو تود وتحبة
مابيك لاوالله ولاني بندمان
وان كان لي وداً بقلبك فكبة
ماني ضعيفً ينتظر مدة احسان
يفرح بفنجالً ترد وتصبة
والاخبيث يذل نفسة وينهان
يلهث وعقلة بين بطنة وعبة
ماهين نفسي واتذلل علشان
اكسب رضى واشفاق بأسم المحبة
بالحيل هم غلوك يابخس الاثمان
من يوم رجلك كل قاعٍ تطبة
غلطة زمانك ربحك وانت خسران
تبت يدا غلطة زمانك وتبة
وقتك معي ضايع يابو ضحكة جنان
ياللي فوادك كل ريحً تهبة
خذها صريحة وانسى شيءً معك كان
والحقد لي فالقلب بأوصيك ربة
تلقى من اللي عندة الوضع سيان
اللي تساوي فية مدحة وسبة"
"تعلا ياقصيدي لأ زهمتك في المواقف عون
ونجّم في سما حلو القوافي وأعذب لحونة
يا أجمل شيطنة تلقى لها من كل شكل ولون
تجي تعثى بصدرٍ ضمها من زايد المونة
لو اسكت عنك ياشيء بصدري صارهمي كون
تجبر واحكم القبضة على الخفاق وركونة
وانا لولا نفسك يعودني مع جرة الملحون
خطير اصير مجروح الزمان المر مطعونة
احرر بك اسيراً طوّل اسرة في رجاء يعفون
وافك الباب للكلمة بعد ماهي بمسجونة
اقول اللي ينسيني جنون وعالمٍ مجنون
والم الريح لاسراب الحمام وتنشد غصونة
احس اني نسيت اليا فتحت الباب للمكنون
وطويت الصفحة بصفحة بها الآمال مقرونة
تمرك يالسهر كل الجهات وتحترفك عيون
واجي في بال همي وافتح المقفول لضعونة
زمان وناس واضداد وشبيه وداين ومديون
وصبراً طال باله في رجاه ارواح مرهونة
لك الله مانولدت احياء الفتات ولاخلقت لهون
ولاسولفت لابواب السؤال بنفس محزونة
يظللني شجر قاعي والا شح الشجر ممنون
تساوى الموت مع لحظة سوال وذل ملعونة
دروبك يالوفاء تذكر خطاء من طبعهم يوفون
وطبع اهل الردى لو وردو ماردك يخطونة
يمدون الشمال المن يمد الهم يمين العون
وكيد الله اعظم لوبقى كيداً يكيدونة
سلى عن فعلهم خاطر خطر بافعالهم يبقون
تشد الهم ركايب تطوي البيدا على دونة
على دونه سمرت الجمرة اللي شبت الغليون
على دونه تعديت السحاب وجيت من دونه
على دونه عطا الدنيا عطت واللي عطتة الدون
على دونه على دونه بقى من صبرنا لونة
يادارة كثر ماود السهارى للفجر يشكون
كثر ماخابت ضنون وكذب حلمٍ يعيشونة
يادارة دوري باطفالٍ نسوا لاوجاعهم ينسون
يادارة دوري ودوري الين الحزن ينسونة
وعسى الله يحفظك يامن تقول اليا شكيت تهون
تقول تهون ويهون الصعيب بقول ياهونة
تمر انفاسها فالجمرتين وتستميل غصون
يذوب الشمع ويموت الحزن فيني وفرعونة
على شاني تصب الماء لملحة والسحاب جفون
وعلى شانة علا شان القصيد وجاد بفنونة
عليها كثر ماتطري سلام الخالق المسنون
سلامٍ يرتكز بين الضلوع العوج مضمونة
علي ابطت وانا ماشغلت فكري بالذي يبطون
ولكن الغلا يفرض على المغلين قانونة"
"تنهار بالصورة ونبنيك بالروح
ونعيد بنيانك وتزداد قوة
مجدك على التاريخ ياحصن مفتوح
لو يجرحونك فاقدين المروة
مهبط وحي منك ابتدا للهدى ضوح
وسماك مزنً غيث الاسلام نوة
زيارتك ركنً به الذنب مدموح
يامنبع الاسلام دار النبوة
الموت دونك درس سطر على اللوح
الدم حبرة والشهادة سموة
السور عالي لو طمع كل مشفوح
وبالشرع والسنة تزايد علوة
لو حاول الجاهل ابو عقل ممسوح
بياع دمة بالزهيد لعدوة
اغواة من ينشد ورا الفعل مصلوح
من باب جهل الدين فية وغلوة
ياخاينً بعت الوطن مانت مسموح
الله يبين فيك فعلك وسوة
عندك كتاب الله واضح ومشروح
اخير من فتوى سفيهاً مفوة"
"قالت تزوج قلت OK من وين
وكل شيء صار اليوم سعرة خيالي
المشكلة يمة ماهي اصلً وزين
وشعاد لو تلقين بنت الحلالي
لو كل خميس اسبوع تصوم واثنين
ومتوجة من فوق عرش الجمالي
انتي تبيني آخذ الدين بالدين
واورثة من عقب موتي عيالي
عندك خبر فيني يايمة وتدرين
شوفت عيونك طاقتي واحتمالي
لاجاء هذاك اليوم خمسه و عشرين
جاء للمشاكل عند بابي مجالي
مابين مسترفد يبي الفزعة وبين
ديان مايروى بصفر الدلالي
زيدي ايجار واخصمي قسط بالفين
ولوازمٍ ماغليت فيها الريالي
ولاقفت ليالي والشهر راح نصفين
ماودك ان القرم ياقف قبالي
اروح ماسوى لي مع الناس قرشين
وتكثر مشاويري ويكثر جدالي
والهندي البقال جعلة عمى العين
بس اتنحش عنة وادس حالي
ابعد الموتر عنة جعلة الشين
احرمني الوقفة بوسط الظلالي
ياليتني يمة من اهل الملايين
املك عقار وثروتي فالعلالي
يبلش الا جاء وصفها كل مسكين
اميبسن حلقة كثير السوالي
ماقول لاجات الفواتير بعدين
واشيل بوكً ياخذ ايام خالي
ولاطافني VXR فتحة سبيرين
كنة من الاسفلت جاية جفالي
ماردفت بالونة سوات المحبين
اللي تسامرهم نجوم الليالي
يمة انا ماقوى على العيشة الحين
تبيني اتزوج ويكثر هبالي
خليني صغير بعينك لي سنين
اصغر ويصغر كل همً فبالي
وابتخيبل والعذر منك تكفين
لو مايجوز لمثل سني خبالي
المال لوانة رجل يستحي دين
ماقل بايدك ياكريم السبالي
يودع الحرمة وداع المقفين
ويسحب على الخايب وينصى الرجالي
لكن ياعنتر سعوط المجانين
وش عرف الثور ابك يوم القتالي"
"البارحة آليم النوم ويطير
كن السهر واقف على حد بابي
عيني تقول مدرجات لجماهير
تهتف ونوب من الهزيمة تبابي
لازم اندد واشجب الوضع واشير
حضرة جناب النوم همل جنابي
امتر الشارع من الضيق تمتير
والسهر مانوخ ولاتعب ركابي
من العلياء لين مقهى مشاهير
واحيان مدري غير وسط الغرابي
من قلة الدبرة وكثر المشاوير
يالهو بالي يافهد ياخرابي
الصاحب اللي لة نسوق المعاذير
وش يعذرة عقب الطمع في زهابي
قلنا ميامينً وعود مياسير
فعلة عن الخلاق ماهو بغابي
حظً يحطك بين بواق والبير
اطلب من الله فيه حسن الثوابي
الناس هذي ماتمنى لك الخير
لو بايدهم كان اسرعوا في ذهابي
باصبر عليهم صبر سارة على منير
واحيا الأمل حتى يشيب الغرابي"
"الهي طلبتك عن طريق الهدى لا ازيح
ورجلي عن الحق لاتجنب مواطيها
انا داخل بوجهك من الذل والتجريح
ومن طيحةً تفرح وجيهاً ادانيها
هبوب الزمان تسابقك ياهبوب الريح
تشيل الأوادم كل ساع وتوطيها
هل الخير تلقى لابغت خير هبة ريح
يقدم لها والطيبة حظ راعيها
وهل الشر تلقى شر ها ماتبي توضيح
يحيط المكر بأهل الردية ويفنيها
تهز المشاعر وقفة القائد الزحزيح
كسيراً يحاكم شيبتبة بلاويها
بعد وقفتة في حضرة العز والتلويح
تولتة قوماً ماقدر في دعاويها
مع الشلة اللي مايبي ذكرها تلميح
فروغ الرذالة ماحمتها مبانيها
بعد صارت الدعوى مثل موتر التشليح
ماعد فكت حلوق الرياجيل اياديها
قضا وقتها الاصلي وجت ركلة الترجيح
تزعل جماهير وجماهير ترضيها
الاصار ربان السفينة بلا تصريح
يوديك غبة موجها يلتطم فيها
طريقً عوج لوطال يحتاج لة تصحيح
وعينً تكحل بالقشر جعل"
"يا أجمل سنين العمر وام جروحي
خلي السهر يمي يجي وارتاحي
انتي سهر عينك كذا مفضوحي
يكتب سهرها رمشك الذباحي
اخذي المنام وصوتي المبحوحي
وخلي الهموم لفركة المسباحي
ليلين أسامر فكري المسنوحي
الناي صدري والسهر صباحي
ليلين ماكن الليال تروحي
ولاالشوارع صمتها يجتاحي
النوم لوانة يداوي روحي
مرحت في عين الهجاد جراحي
ولوالصدور بكل شيء تبوحي
مرت ليالينا طرب وأفراحي
بس البلاء فالحاقد المشفوحي
اللي يمارس لعبة الاصلاحي
صدرة على الكلمة حرام يفوحي
وصدري على مثلة وربي فاحي
تجملي فالخافق المذبوحي
يادفة المسراء على المسراحي
درسك هنا في خافقي مشروحي
تلقين لأسئلتة جواب ايضاحي
يرسمك في عين الوضوح وضوحي
وتدفعك لأنسام الوصال رياحي
سمي على قلبً يجيك ولوحي
لعيوني ان غضت غرامك صاحي
وتطمني غيرك يجي ويروحي
وحبك هنا طول العمر ماراحي"
"ايه يا طرف المطر كافي عناد
انهمر بالله وامطرني .. حنين
قلت لك هالنار ما ترّث رماد
اعرفه جمري يدفي المتعبين ..
للسكك لليل , لاصوات البلاد
تنطفي الدنيا اذا ما .. تشعلين ..
شاعرك فوق الجياد من الجياد
فارسك اروع من اللي تدركين
جا يغنيبك وسم قبل الحصاد
راح يغني للسهارى العاشقين ..
انسكب يا حبر لعيونك مداد ..
خلف صدر الشعر ماله اي انين
يكتبك يقراك يذبحه البعاد
يبتعد , تقرب ويبعد .. تقربين ..
اتركيه الواقف بغزو الجراد
ميّت من الطعن ,. وأنتي تثمرين
الهوى إنسان لو يعشق جماد ..
شوف كم إنسان "" ما "" ولّى بـ"" طين .. ""
ولو يطيش الكف ما ثار الزناد
الهوىمحتاج كم مثلي .. رزين ..
يحفظه خفيه عن عيون العباد
يجهله قدامهم لو ما تبين
وهذا انا طيّرت من صدري عباد
وما بقت فيني ملامح .. عابرين"
"القلب مجروح يا هلي وده مداوي
ولا يداوي القلب يا كود وحيده
العين تبكي دمعها والقلب هاوي
قلبي جريح الحب ينزف وريده
حبيت ريم الفلا بنت الغلاوي
رمتني برمش العين اسهم سديده
حبيبتي مثل القمر يومها يضاوي
بالسماء حولها نجوم(ن) عديده
طحت بعذاب الحب ولاني بقاوي
دنيا الهوى يا هلي دنيا سعيده"
"جنت جنوني يوم قلت رشيد ناسيك
لو اني انسى الكون انت عز الله منساك
افز من مكاني لجاني طيفك وطاريك
انا حتى بالدوام اتلذذ بذكراك
انت من هو المريض اللي يبي يجافيك
عز الله ما يعرف الحب من نوى يجفاك
انت حتى الورد يتسابق على مواطيك
ينتظر زلك يروح لجل يشم ماطاك
وانا اتمنى الموت دام ان الموت فيك
وانا اموت فيك واموت بسمك وطرياك
حتى حروف اسمي كل ابوها تناديك
الراء كنه يقول بس اتمنى رؤياك
والشين لا تلوم الشين لو الشين شاكيك
يشكي لنه تعذب يوم يشوف ممشاك
وحرف الياء يقول يا عسى الله يحييك
دام انه بأخر حروف الهجاء حياك
والدال هو دواك كان ودك يداويك
كم ليله يالغلا عن دوى الحب دلاك
هذي حروف رشيد ورشيد مجنون فيك
مابي حروفي يا حيات الروح بلياك"
"وجه الشبه بيني وبين اقلام القصيد
كل ما سالت دموعي سال القلم حبره
وجه الشبه بيني وبين الحظ السعيد
ماله خبر فيني ولا لي فيه خبره
هذي الدنيا كذا لا قريب ولا بعيد
ان ما سالت دموعي ودها تخنقني العبره
يأبو عوده هذا انا من وعيد في وعيد
اوعدوني لين رشيد انتهى اليوم صبره
متى اكون في تبوك والهم عني يحيد
وكل يوم(ن) احتضن نضرات امي في نضره
كني كسير وكني مطعون بحبل الوريد
وكن الكسر يستحيل على الطبيب جبره
وكني خطاب موجه بلا صادر ولا قيد
مرسول لأبو عوده بصوت الحزن والحسره"
"ليه قلبك يرسم للعذاب انوع وشكال
ليه قلبك يحط العذاب اجمل وسيله
ليه طبعك صنع القسى بكل الاحوال
ليه أحس صدق المشاعر نسبه قليله
ليه فن التجافي طال بالحيل طال
ليه الحب بقلبك يا بنت ترخي سبيله
ليه تحسبين الدنيا بحب القوت والمال
ليه قلبك يعشق حب اليدين الطويله
يقول المثل قلبك فقد بمحبته رجال
الله وكيل قلبك وقلبي الله وكيله
وين اللي تريح الفكر وتريح البال
وين اللي اشيل قلبها وقلبي تشيله
وين اللي لجيت اقبالها تجي بقبال
وبلمسة راحت يدها كل حزن(ن) تزيله
مثل هذيك اللي ثبتت قلبي بالأغلال
مثل هذيك يا حسافه وين نلقى مثيله
حسبت حبها مدفون لاكن حبها ما زال
ونسيت الليالي بتحريك اشواقي كفيله
بنت(ن) ثقيلة عقل ما تحب القيل والقال
لو حسادها كثار تبقى بنت(ن) ثقيله
من صيتها الملموس تضرب للعرب امثال
ومن عذوبت صوتها تجذب بنات القبيله
ومن حسن لفظها تجاوبك قبل السؤال
وتسئلك نفس السؤال وتحسب إنه بديله
والله إنها كامله مكمله ولله الكمال
جميله حيل حيل وحيل حيل(ن) جميله
وخترتك تسكنين القلب بعد قصة الترحال
وانك تستملكيني وتكوني لقلبي حليله
دام قلبي على جال وقلبك على جال
عذرك بالجفى يا بنت وش هو دليله"
"قمت انادي بالحروف يالحروف الابجديه
والله كني ما تكلم ولا انادي بالحروف
قمت اكرر بالندى بكتب بنت(ن) قحطانيه
جت لجل عين بسمه كلها عندي صفوف
جت وجابت الورود مع حروف(ن) اعجميه
قالت لفيو لفيو ورددتها بدون خوف
اثري عشقتها الحروف وانا ما عندي دريه
وصبحت بأخر الطابور وتعذر بالظروف
وتفاجاء بالورود رافعه فيني قضيه
والسبب اني عشقت الزين كامل الوصوف
يا عيون(ن) اسهرتني بالليالي السرمديه
ليت عينها يا عرب لغير عيني ما تشوف
ليت المحبه تنهدي لهديها حبي كاهديه
لو العذارى بالهدايا واقفه عندي وقوف
لن المحبه رافضه وحالفه برب البريه
غير بسمه ما تبي لو دونها حد السيوف
يا كبيرة يا حكيمه يا عظيمه يا وفيه
يالجميلة يالجذابه تحرق القلب الشغوف
الودوده الحنونه الصدوقه العاطفيه
يا عفيفه يا ضريفه افعلي فيني معروف
لو نرجع بس ثواني لماضي عشق الجاهليه
مثل قيس لعشقك ويكون عشقي مألوف
وش سوى قيس لجل ليلى العامريه
كل ضلع بالجسد فيه سيف(ن) مخزوف
مثل سيوف المحبه عامله فيني خليله
والخليه من خلايا حسابها عد الألوف"
"قالوا علام دموع عينك قامت تسيل
وانت عارف دمعت الرجال فيها مذله
قلت لا / لا / حشى لله ماني ذليل
عندي عزت نفس ومقداري في محله
لاكن دمعتي ابكت دموع الرجاجيل
وكل من سمع قصتي سجلها في سجله
قصة همس المشاعر ورشيد بكل التفاصيل
قصة ذاك الجبين اللي رشيد فدوت(ن) له
قصة ذيك العيون الساحره والرمش الكحيل
قصة ذاك العشق الصادق مبعد الزله
قصة ذاك الجسم المثالي والخسر النحيل
قصة ذاك الدلع والحلا والزن كله
قصة حب وعشق وغرام لبنت الاصيل
قصة سكنتها بالقلب وثبتها بالادله
يا همس المشاعر دموع عيني اكبر دليل
والله لجل عينك دمع عيني لهله"
"قمت انادي يا يفوق ورجع صوت الصدى
كرر على مسمعي يا يفوق يا يفوق
قمت انادي بالوصل ودري طويل المدى
ادري الوصل بيننا عمره ما كان مخلوق
قمت احسب لليالي وتشهد قطرات الندى
كل ليلة وانا جالس انتظر وقت الشروق
فيني غيره يا جماعه تحرق قلوب العدى
غيرتي يا هل الكويت عايشه بين العروق
غيرة الشاب السعودي ما تجيب الردى
غيرتي تمطر سماها بالعواصف والبروق
اهدي نفسي بالصبر والجرح عمره ما هدى
اتضح بيني وبينك اتضح اربع فروق
طول المسافه والطبايع وثالثهن باب الفدى
وغيرةً تحرق بقلبي لطروا اسمك يفوق
والخطاء بعيد عنك وعني بعيد المدى
اسباب فراقك يالغلا لعلمك الأربع فروق
وقبل امس حسيت حظي توه ابتدى
لاكن الحظ الردي اعرفه عمره ما يفوق
قمت انادي يا يفوق ورجع صوت الصدى
كرر على مسمعي يا يفوق يا يفوق"
"شخصيه كبيره بكتبها بين الاروق
يعجز عنها القلم من ثقل الكتابه
شيخ(ن) تلقاه يوم نشفات الارياق
طبع الرجوله فيه من أول شبابه
شيخ(ن) ما دونه كود قطع الاعناق
حتى شيوخ القبايل كلها تهابه
معزه وصلها في وسط الاعماق
محد(ن) يشبه له لو الاسود اتشابه
اليا قال كلمة كنها كسرت الساق
ما يتثنا الكلام وفيه نبرة صلابه
أبوي اللي له دروب الثقيلات تنساق
سوق الخيول الاصيله لحضرت جنابه
يشتاق للكرم والكرم لبوي يشتاق
تشهد له العرب فاتح للعرب بابه
مدت يمينه تاصل مصر ثم العراق
يعطي ولا يحسب للمعطى حسابه
بينه وما بين الطيب عهود وميثاق
وبعض الناس الطيب والله ما درابه
اليا دخل وقفنا والقلب خفاق
واليا جلس جلسنا بحسن وذرابه
واليا هرج سكتنا والكل مشتاق
يسمع سوالف لا سؤال واجابه
واليا وقف وقفنا مع صوت الاشهاق
واليا مشى أبو أحمد عنه بالنيابه
جيت لبلي رمزً للوفى والاخلاق
وجينا عليك حنى وكل القرابه
فيك افتخر والفخر فيك طواق
ويفخر فيك الفخر يوم انه حكابه
قال الفخر الناس عندي بالافاق
وأبوك نجم وبالنهار اكبر سحابه
ولغيره كل القصايد ما عاد تنطاق
كود القصيد اللي في حضرت جنابه"
"هات الورق بكتب علوم(ن) كبيرات
مدروسة الجزل بحسب النضامي
يا حمود كانك ما تعرف المروات
ولانته بحاسب رافعين المقامي
عز الله انك ما وصلت المجرات
ولا تشعر بشعور الرجال الحشامي
طبعك كذا مثل العيون الناعسات
ام الخدود الحمر ولين العضامي
وان كان قلبك ما يحب الثقيلات
بكتب على قلبك بريش النعامي
انا بلوي دربي دروب الصعيبات
ماني من اللي مكثرين الكلامي
ولا انت دربك من علومً ماضيات
درب الردى من عامكم لأمامي"
"دق المسيقى وقطع الهرج لا هنت
نبغى انتسمع للمسيقى الهاديه
أحب الهداوه وانا مثل ما كنت
هادي من ايام الليالي الغاديه
يا بنت اسمعي كلامي زين يا بنت
انا لعشقت اعشق عشق الباديه
تمكنتي مني وانا منك تمكنت
لين اختلط ريح الفل بالكاديه
مابي كل الخلايق بس ابيك انت
انت الوحيد اللي تستاهل وداديه
لوبيوم شفتيني للوفى خنت
بدفن نفسي بالرمال وكوني معاديه
دام قلبي على قلبك تطمنت
بركب رحول الامان وشد شداديه"
"هلت دموع عيني مثل الامطار
وسالت على خدي سيلً شديد
قالوا علامك قلت هواجيس وفكار
هواجيس بالقلب عيت عني تحيد
اشوف صويحبي في دروب الاخطار
ينادي بعالي الصوت يابو يزيد
اقرب لي الصوت التفت يمين ويسار
ما شوف يا كود سراب عني بعيد
محتار انا يا ناس والله محتار
وتزداد حيرتي يوم اسمع بالوعيد
يقولوا الحب كله اسرار بسرار
وقول الحب يعطيك عكس ما تريد
الحال منحوس تقول مكوي بنار
مجنون الحبيبه بالليالي بليد
من وحدتي قمت اتونس بالاشعار
ومن حيرتي قمت اغني بالقصيد"
"ياقصيدي مادام ازهارك النرجسية
بالشذى عامره مالك ومال المآسي
ولد لي ياقصيدي دام نفسي رضية
وابشر بعزتك لافاض بالغيض كاسي
وايه يا الجفن صارت ليلتك سرمدية
ودع النوم لايطري عليك النعاسي
لين مد القصيد من البحور الرهية
يستوي لك وتلقى به موان ومراسي
والليالي ولو بارت وصارت ردية
ومرة الوقت يصفي لي ومرات قاسي
ماخذلتك وبعروقي تفوح الحمية
ولااذكر اني لبست لباس ماهو لباسي
وعلم اللي يبي يا الوقت ثنية يدية
ان راسي صعب واموت ما ا راسي
والجبل ماتهزع للرياح العتية
ولو تحاول تهزه طول الايام راسي
والقصايد مانشريها ولاجت هدية
مثل ناس(ن) تبي تطلع على اكتاف ناسي
لانظمنا القوافي جت جواهر نقية
وشاسع الفرق مابين الذهب والنحاسي"
"كنت أقول إن جسم السلم عقله سليم
قبل لايظهر اللي يوم شفته نفاه
قول معروف لكن من عصارة غشيم
قايله يوم قاد الفكر. له ماحماه
أتضح لي وقلت القول هذا عقيم
وأعتبر شاهد إثباتي تجارب حياه
فيه جسمٍ سليم وفيه عقلٍ سقيم
وفيه عقلٍ سليم بجسم يصعب دواه
لكن العبرة العاقل لنفسه خصيم
قول مأثور ماحصلت فيه إشتباه
كل ذي علم يوجد فوق علمه عليم
وآفة العلم نسيانه بقول الرواه
الحكيم الله اللي علمك ياحكيم
والمجانين حكمتها سفاه بسفاه
لو تصيب الهدف مرة برمية رجيم
معظم الرمي لادونه ولاهي وراه
من تعدى حدود العقل مايستقيم
رأيه.أبتر. وعرفه مايقدي خطاه
مايفهم على حسب إعتقادي فهيم
وفاقد الشئ لو طال الزمن ماعطاه
الله اللي وهبنا العقل والله كريم
وأبخل البخل في قول العرب بخل جاه
فلسفة لكن أسلوبٍ جديدٍ قديم
مثل نقش الكتابة فوق خد الصفاه"
"الشعر يقضي حاجة الصمت ويزود
لكنه اكثر من يثير الضغاين
ويعف لاصارت بدون أم عبرود
ويودع عسيفات المحبة رهاين
لو كل من يطرد لحق كل مطرود
شفت العجب في كل حزم متباين
البارحة مريت في حلكة السود
وأسهبت قبل إطناب غر الثماين
حولت جوالي على رقم موجود
عن استلام مكالمات الكباين
وبديت ذكر الله على كل منقود
وطرت علي ام الرمك والسناين
أسج وأذكر عهد من دونه عهود
وانساه مابين القرى والمداين
أحب سيرة كل من ينطح الكود
والليل لاصار القمر فيه باين
أجود لاقلوا هل العرف والجود
وأزين لاشفت أكثر الناس شاين
لي في تضاريس الزمن ضلع وحدود
ولي صعيبات المراقي خزاين
الماء قراح زلال صافي وقرهود
مايلحق النفس العزيزة غباين
لله دره كل ماذعذع النود
اللي على تل المعاليق ماين
وألا القصيد طروق وبروق ورعود
والسيل عرم وقاسي القاع لاين
من جاء بدربه راح ماعنه منشود
ساقه مثل سوق العرب للضعاين"
"عزك الله يارأسٍ بناله بناية
سوق جمهور ماهو عزبة وقيصرية
البداية بداية والنهاية نهاية
ياسلامي عليكم يااهل السامرية
هدوا المشي يأهل الفبركة والدعاية
قبل أشيل الغطاء عن ماتضم القضية
مالبستوا عقال ولالبستوا عباية
وعود جاوا ترىماهو من الجاونية !
بس حطوا علىالبيت المطرف حماية
قبل تطلع عليه الشمس والنارحية
ونموا راعي الخط الحمر بالعناية
واكتبوا في طرف ثوبه وصية وصية
أحسن الله عزاكم وأحسن الله عزاية
والعزاء في إقصور الباب والبابلية !
علموه الكتابة علموه القراية
قبل أقريه مايجهل من الأبجدية
لايتوقى ترانا مانعرف الوقاية
علةٍ باطنية علةٍ باطنية"
"شوارد الفكر لاكفكفتها غير
وان سقتها سقتها فن وحرافه
اسابق الشرد واكفخ كفخة الطير
وآخذ مع الجو جولة والتفافه
لوان بالصدر غربة روح ياعمير
والنوم عيني لها مدة تعافه
البال تسعى به عسوس ومداوير
عن نافر الجيد من عين وشافه
اللي كلامه مثل همس النواوير
في خايعَ عله الغيث بلطافه
غندور لكن ماهو مثل الغنادير
المرهف اللي رهافة في رهافه
لالامس الريح مجدوله بتقدير
تقول بينه وما بينه ولافه
سبيب شقراء خزيزة سالم الزير
ياعمير زافات زافه فوق زافه
اللي فراقه من كبار المخاسير
والربح قربه وبعده لي حسافه
لو انها سالفة بعد ومشاوير
نطوي المشاوير وتهون المسافه
ماادري اغني على بعده مقادير
والا ياليل العناء وش هالكسافه
الطرق غلق وانا انهيته على خير
والنشر خله (0000)الصحافه
واصحابنا اللي يسمون المشاهير
حياهم الله على قل الكلافه"
"الخيل ندر ماتهاب المخاييل
وأعنة الخيل الأصايل أجله
بيني وبينك واضحة مثل ماقيل
الرجل مايشنا العرب في محله
كف اللغى لاصار مالك مداخيل
أدخل على اللي خابرٍفيك عله
علة وباء لو تكتشفها التحاليل
رحت بخبرها من بريد لمجله
ماأنت بكفو وانا قبول الرجاجيل
هذا الصحيح وماعقدته تحله
والا انت ماتنطح وجيه المقابيل
وسيف الرخامه يذبحك لو تسله!!
شوري عليك إن طعتني ياالمخيليل
لاصار مالك في لقاء الزمل خله
قدام ألقيك الخلا تالي الليل
وعقب المعزة تحتضنك المذله"
"وليت ياهاجسٍ كنه يراقبني
وليا قربني تباعدني بمرقابي
صعبٍ عليه الصعود ولو تقاربني
هي هكذا والخبير يراجع حسابي
ماكل عشقٍ على دربه يذوبني
ولاكل ماشافته عيني تعنابي
عشاق هالجيل لاتهدم ولاتبني
وبيوت الايام ماتبنىولاتأبي
حي الله اللي تغيب ولاتغيبني
أغيب عن عينها وحضوري غيابي
امرها واتباعدها وتقربني
وان حدها الوقت ماتنشد عن اسبابي
مياحةٍ في حبال العشق تجذبني
وأروى عناها وهي ماتروي اركابي
البارح اسرف ظماي الها وعذبني
واصبحت انا والظمأ ماادري من اعابي
أعتقت وجدي عليها شوق واتعبني
ياالله عليك العوض وان ضاعت اتعابي"
"قريتك في تمعن .. ياالكتاب المبهم العنوان
قراءات الخبير.. لفارق التوقيت والفرقا
لقيتك صفحتين .. من الغلاف الى الغلاف ألوان
من ألوان الطبيعة .. والسماء من لونها زرقا
هنا ورف الظلال .. من الهجير ولفحة الحرمان
وهنا مشراق شتوي .. للضحى في لايحٍ شرقا
وهنا خيلٍ بروك.. بلاصهيل وجامحة وحصان
وهنا الغصن اليباس ..وفوق متنه تلعي الورقا
وهنا نظرة عتب .. بعيون نجلاء والحياة إنسان
وهنا ريع المغني .. والهبايب تطرقه طرقا
وهنا خضر الطعون .. وجرح ينزف من شبأ شامان
وهنا بيض النوايا .. لاغشش لاحبذا الدرقا
أجي في وجهٍ أبيض .. لو سواد الليل شأنه شان
وأعوٌد في بياضي .. والقلوب المظلمة خرقا
أموت من الظمأ.. ماقلت ليدين الردى ظميان
وأنام بفاقتي .. لو تلعة ضلوعي بها حرقا
نعم هذا الصحيح ..وماقريته كان ياما كان
في كتاب الوله .. وإحساس قلبي يسرقه سرقا
قريتك صح .. وإلا ماقريتك ؟لول يامرجان
هنا التوقيت صح ..وعقرب الساعة بدأ يرقا"
"الليلة الليل وردي يا اتلع الجيد
صار المساء من حضورك معطراني
فزيت لك شوق ياعذب التساهيد
والله يحييك يافرحة زماني
لك فرحتي مثل فرحة ليلة العيد
وعن كل الاعياد شوفك عيد ثاني
وهالصدفة اللي بلاسابق مواعيد
صارت لي افراح واعياد وتهاني
كم ذقت عقبك من الايام تنكيد
وكم ليلة نوم هالعين يعصاني
فرقاك رمضأضياع وحمحمة بيد
ولاماك غيثا على عوج المحاني
يسوق وبله على روحي تراديد
وترعد معاني وتبرق لي معاني
وامد لك من ثمر شوقي عناقيد
ويرتاح قلبا من اللهفة يعاني"
"انتظرني عند باب العشق لين اجيك ساعي
لاتباطاني وتعجلني وأنا توه رجوعي
طيعني يابلسم جروحي وياسبة ضياعي
قبل تكبر شرهة الخاطر وللخافق تلوعي
البحر طامي وصلف الريح يصفق في شراعي
وهالبحر لامتعبه صدري ولايرحم ضلوعي
المدى غربة ولحظات اللقاء مثل الوداعي
في زمن غير ومساعي غير ياعذب الطبوعي
أنت يااللي لك بعمق الروح مدهال ومتاعي
لو تخاشرفيه ماأظنك من الفاقة تجوعي
الطمع منبوذ والدنيا مساعيها مساعي
والقناعة كنز مايفنى وأنا رجلً قنوعي
أفرقك يالولو الغبة من اللول الصناعي
وأتمادى في متاهاتك على كيفي وطوعي
لاتدق طبول نار الحرب وأنت انسان واعي
خل عندك دبلوماسية قبل حربً تروعي
ماأنصحك تدخل طرف فيها وأنا دوني ذراعي
وأنت أظنك تعرف ذراعي وتعرف طول بوعي
باكر أرحل عشاشيقك على النقل الجماعي
باص سابتكو بعيد الرمس شيال الجموعي"
"حلمت بك مرة وحيدة بس ياالعذب الوحيد
والحلم لو جابك مجرد حلم ليته مربك
مريت بالقطب الشمالي يوم وانساح الجليد
وأصبح خرير الماء يشرق بك غلا ويغربك
لأجل تعذرني كل ماحنيت لو قلبك حديد
وسود الليالي كثر ماشحت عليك تقربك
يامنتهى حلم وطموح اللي من أجلك مايهيد
لو هاد لحظة عنك باق الوقت وجده فربك
العشق بلوى وأنت لو صديت ياعنق الفريد
وشلون تلقى لك عذر من عين عشق تسربك؟
ياوجد حالي كان هذا الهرج كله مايفيد
ويابريها وان شح هذا الوقت بك مادربك"
"يااا نجم .. ياللي شمال النجم .. يغريني شعاعه
ياثقيل الروح قبل تروح .. يامال القطيعه
السماء فيها نجوم وكل نجمٍ وإرتفاعه
يالله أنك لاترد أهل المقامات الرفيعه
أنت ياللي لك بعيني بعد ودروب وولاعه
ماتشوف ألا النجوم ولاتحب ألا الطبيعه
شفتك البارح ولالي فيك قدرة وأستطاعه
وضاقت الطرقه بدرب اخطاي وأرض الله وسيعه
علّني بالوصل وأعذرني على نقص المناعه
أشهد أنك شلت فوق القلب مالا يستطيعه
كل ما سابقني الموعد !؟ ترددني قناعه
هي كذا .. وألا كذا .. وأالا كذا .. وألا فضيعه
فيك عالم شوق .. تقنعني براءات أختراعه
وفيك من وقفة شجاع .. وفيك من حرب الوديعه
لوعتك لوعه وأنا .. لو قلت لك سمعاً وطاعه
أدري أنّي لو احاول فيك قلبي ما تطيعه
لأنك أول شخص يثبت لي وجوده وإندفاعه
ولأني أسهل صعب وأصعب .. نجم بنجوم الطليعه
أزعلتني نظرة اعيونك واهي فن وبراعه
ماوصلت ألا الصحيح .. ولاتجاوزت الشريعه"
"ياروميو سلم على جوليت
بالله بلغها تحياتي
وأصدق ان كان لكلمتي وديت
لاتزيدها وتقول كلماتي
يااللي عليها بين حي وميت
أبشرك ماحركت ذاتي
ماقلت فيها من قصيدي بيت
ولاهو لزوم اشرح لك ابياتي
يابوك انا لاكلتها وفيت
تشرف على ابحوري محيطاتي
وأهل المعاني هم هل التصويت
والا انت ماتفهم عباراتي
لي نظرةٍعليا ليا مديت
شوفي ولاقربت هقواتي
لني ولد شيخٍ وذايع صيت
ابن بدوي زيزوم أباناتي
ما احرمت يارومي ولاحجيت
وش جاب ميقاتك لميقاتي
سلم على ربعك ليا رديت
وأبعد اربيعك عن مداراتي"
"ياوطنا منبع الهدي والنور المبين
مايطولك باس والناس دون اوطنها
في حما الرحمن حاميك رب العالمين
بالرجال اللي علا شانها بإيمانها
أنت في قبضة يدين الرجال المخلصين
والعرب تقرأ المكاتيب من عنوانها
نسل ابو تركي معزي إمام المسلمين
رادع العدوان والخيل في ميدانها
سطوته بالحق من قوها القاسي يلين
وان صهل صم الرمك جدعت فرسانها
مارضت نجد العذية بعشق العاشقين
غير اخو نوره وأخو نوره بليهانها
قبل مائة عام خذ مني العلم اليقين
ياالحقود اللي تنفذ خطط عدوانها
دارنا دارابو تركي لها متكاتفين
رجل واحد كلنا صف ياخوانها
نرهب الإرهاب من دونها والمرهبين
كلنا فهد وعبد الله وسلطانها
ونايف النايف مشتت جموع المعتدين
عز شان أمن الوطن والأمانة صانها"
"ايه احب القاهره...بيروت وكازا
بس جده ياخي غير....جده ياخي ذكريات
ماضي وحاضر وآت...يكفي جده
انها شمس المدائن...وانها احلى البنات
جده ذي مثل الغرق..
لا...
جده مثل العوم
جده مدينه حايره
بين السهر والنوم
قريتها مره افـ(كتاب)
مدري فقصيده(للبدر)
مدري فعيون احباب
جده ذي عشقي مزاجي
جده تفاصيل صغيره
جده ويل
جده قناديل وليل
جده مواويل وتراتيل وصهيل
جده مشوار طويل
جده فيها سحر بابل
واختصار الناس
وكل الناس
اف باب مكه أو فقابل
جده اول..
جده اخر..
جده امواج وبواخر
ماصعيب الاسهلها
واحلى مافيها اهلها
وجده غير
ايه احب القاهره..بيروت..وكازا
بس جده والله غير...!!"
"أخيرا صرتي فـ العشرين
طويلة ..
.. وفاتنة
وتغرين
يغار الورد لاشمّك
ويكره نفسه الياسمين
أخيرا صرتي (فـ)
العشرين
على مهلك
دخيل الليل فعيونك
قولي لي قبل تمشين
قولي لي سر هذا النضج
وهذا العنج
والضحكة
قولي لي شلون إذا شفتك
أنا أتخلص من الربكة
قولي لي ش صار
وش خلاكي تحلوّي
وإذا أي وحده تبغى تصير
حلوه يعني شتسوي
ياأجملهن
وأطولهن
يا أحلى بنت في الدنيا
وأحلى من وصل عشرين
أخير صرتي في العشرين
(ثمان سنين) .. وربي يا أعز الناس
وأنا متعطل الإحساس
أبيكي توصلي عشرين
أخيرا صرتي في العشرين
أحبك كثر ما أجهل
وأحبك كثر ماتدرين
يا أحلى من خلق ربي
وأحلى بنت في العشرين .."
"يا الله ياشاهد على كل مخلوق
يا غافرٍ للعبد لا جاه تايب
تفكني يارب من حزة العوق
وتكفيني شرور الدهر والنوايب
يا (فلان) ما ني للرجاجيل محقوق
ولانيب لا مخطي ولا نيب عايب
كانك خذيت العلم من راس مطفوق
انا خذيت العلم من راس شايب
علمني الدنيا مواجيب وحقوق
حفظني دروس الصبر فالمصايب
واللى فتح بابٍ عن الشر مغلوق
يستاهل ان هبت عليه الهبايب
وام الحلق ماهي مثل باقي النوق
هذيك تفرق عن جميع النجايب
ما جابها جلاب ما طبت السوق
مصيونةٍ ما جات عليها طلايب
يا من يسلم لي على الذيب مرزوق
شبيه (راشد) بالوفا والوهايب
اللى وهب عمره على شبة الطوق
ما خاف موت ولا حسب للصعايب
وان كان عاتق باح سده لمعتوق
ابطيت ما بيحت سدي لخايب
تدور في بالي هواجيس وطروق
تشوفني حاضر وانا عنك غايب
واليا بغيت الشى انا اجيه من فوق
لا ما انحني لو هو لذيذٍ وطايب
جبرت كسري بكل مطرود ملحوق
ما رحت ادور لي شهود وسبايب
يارب يا شاهد على كل مخلوق
يا غافرٍ للعبد لا جاه تايب
تفكني يارب من حزة العوق
وتكفيني شرور الدهر والنوايب"
"الليه جيت
ولك معي حفنة وجع
وشعر ٍ جديدٍ كاتبه
وسربٍ حزين ٍ...من بجع
الليله محتاجك كثير
الليله يا تكوني انتصاري
او تكونين انكساري
الليله جيت وكلي عاري
عاري الا...من ضمير
الليله محتاجك كثير
الليله محتاجك مثل
ما عمري احتجت لاحد
الليله محتاجك كثر
ما اظني احتاجك بعد
الليله يا ميت.... يا ميت
الليله يا ميت بدونك
والا ميت في عيونك
وانتي حره
يا الهي..
كنت افكر قبل اقول
صرت لا افكر
ولا اقدر اقول
قولي انتي:
قولي اني ما نسيت
كل مافي الامر اني
جيت اضمك واستحيت
قولي اني ميته بدونك..وفيك
واني من صغري احتريك
واني اكبر
اكثر
اخضر
لما تلمسني بديك
ياالهي
لو تقوليلى احبك مثل
ما كنتي تقوليها زمان
كان اخلي الليل
اخلي الليل
مدري وش ممكن اخلي الليل
بس اخلي الدنيا كل الدنيا ليل
وأعشقك واسهر واحبك
وأشرقك وامطر واحبك
وأشهقك وازهر واحبك
اليناحبك
يا الهي لو تقوليلي احبك
كان اضمك لين تنزفني الجراح
وافتح بالهاليل دربٍ
واعبرك لاخر صباح
بس قوليلي احبك
وشوفي وش ممكن اسوى
وانتي اكثر وحده تدري
مثلي وش ممكن يسوي
تذكري
تذكري لما قلتلي: تعال
يا ولد طاب الجنا
اذكر اني سلت
ملت
قلت:
طاب الجنا والا عسى ا م الجنا لاطاب
وجيت
والليله جيت
الليله جيت ولك معي
حفنة وجع
وشعرٍ جديدٍ كاتبه
وسربٍ حزين ٍ من بجع
الليله محتاجك كثير
الليله يا تكوني انتصاري
او تكونين انكساري
الليله جيت وكلي عاري
عاري
عاري الا من ضمير .."
"مدري من فينا اللى ناسي
روح الجمهور يالله
اقرا شعري
عالكراسي
الشعر ماهو يقين
ولا هو بعد ريبه
الشعر نذرٍ على
وما على الا اني اوفى به
يا مسا النص الاخير
يا مسا التكفير عن ذنبٍ تقول اني ارتكبته
يا مسا شعرٍ كتبته ومفهموه
يامسا منفى ثبته
يا مسا مثبت نفوه
مدرى هي الناس ما تقرا؟
او هي تقرا بس ما تفهم
او هي تفهم بس تتغابى
يا مسا الهم الكتابه
يبكى الشاعر
يدخل غرفته
ويصك بابه..
وش بلى هالليل هذا:
باردٍ قاسي طويل
وش بلى الدنيا تميل
كل ما اعدلها تميل
والله انه لا بكى الشاعر يميل
كل مافي الارض
من عشب ونخيل
ياخي احس اني انطفيت
بين ودي اشتعل
وبين ودي بس ياليت
وانطفيت
قمت اتمتم بك وادور
قمت ادور
اذا انطفى الشاعر
من يشعل الجمهور؟
من يدق الباب
من يصحى هالقلق
ويوتر الاعصاب؟
من يطيير من هواجسنا حمام
من يسهرنا وينام
ولا ينام؟
من يذكرنا بلحظات الغروب
من يورطنا ويتوب
ولا يتوب؟
اكتشفت
اني متحمس وخفت
مدرى عفت
واكتشفت.
اني لا غمضت ..شفت
الغيم صندوق المطر
والريح مفتاحه
ليه انا بس اللى اتعب
وانتى مرتاحه؟
ليه انا بس اللى احزن في السنه
كل السنه؟
وليه انا اصلا انا؟
استغفر الله العظيم
كنت امتدادٍ ابيض للصدق
اخضر للعشق
وانت امتدادٍ ابيض للنور
اخضرٍ يلغي الاراضي البور
كنا امتدادٍ في الشعر
((لعاصى ومنصور))
مونامور
لو يدري الشاعر
كم يجهل الجمهور؟
ما عصاك الا عصاك
والهوى فك شباك ورماك
لما وراك..
الماء وراك
كومة اوراقك
رفاقك
حيرتك
مجاملتك
نفاقك
اختلافاتك
وفاقك
يا تعبت
والحكى مثل السكات
مقفوله من كل الجهات ..!"
"1
موجوع....
ياخي من كثر الوجع
صرت اتقدم ..
للرجوع.
2
حزين اكثر من العاده
حزين الليله بزياده
حزين وخايف ومحبط
حزين كثيرر... وملحبط
حزين حزن..
لا صادق ولا كذاب
حزينٍ واجهل الاسباب.
3
لا رزينٍ..
لا ولاني حيل طايش
كل مافي الامر اني.....
واحد يحب الحياه
وماهو عايش.
4
ما طعت شور العارفين
ولا سمعت ..لمن نصح
يعني بالعربي كذا...
ما عرفت العبها ...صح"
"لو حسبت لقول عذالي حساب
مانبت عشبٍ ولاهبّت هبوب
والله انّي ماتجنّبت الصواب
ولاسمعت لهرجة النذْل الكذوب
شاعرك يابنت خبلٍ مايهاب
ولايرد ولايشك ولايتوب
به جميع الأسئلة تلقا جواب
من شمال الجرح للجرح الجنوب
به وقار الشيخ به طيش الشباب
به حلى التوبه وبه مرّ الذنوب
لاكتب تصهل مجاهيم السحاب
ولاقرى يهتزّ له نخلٍ طروب
لاحضر يرمى عذوله للغياب
ولامشى تختال به كل الدروب
أشْهد انّه منك يكفيه العتاب
واشهد انّه فيك راضي ومغصوب
من يغصّ بلقمةٍ يلقا شراب
ومن تعرّى تستره غتره وثوب
وعاذلي لو حكى فيني وعاب
آدمي يابنت وابن آدم عيوب"
"الجسد
تافه ضعيف في المهد
تافه واضعف من ضعيف في اللحد
غارق بشهواته
ياكثر زلاته
هذا الجسد
هذا الخليط من الصديد
من المخاط من العرق
هذا اللي من اول حدود النعاس
الى اخر حدود الارق
وشلون بااكتب عنه
وهو مايسوى الورق
هذا الجسد
طليق تمسكه العلل
عجز وشيخوخه وشلل
يبتل لاحس بجفاف
ويجف لاحس ببلل
شف كم يكلفنا الجسد
من حلي من اقمشة وجلود
ماكنه الا للعدم
ماكنه هو الا للوجود
شف كيف حنا نستعد
لكرنفال الدود
اجسادنا اسيادنا
ارواحنا عبيد
ماادري فهمتوا .."
"ذكريات
وجهك الليله..
ملى كل الجهات
لا همى وبل المشاعر
ودق باب الليل شاعر
افتحى له ..
توه الليمون يستوعب وجوده
اصفراره
اطلقي اول شراره
في هشيمي...
غمضي عيونك وهيمي
في صحاري دفتري
يا بنت هيمي
لوعيني...
قولي اني ما احبك
روعيني
يمكن اكتب
لا حشا ما اكتب
اعاني..
من يقول انه قراني
قبل لا يسدل جفونه
كاذبٍ
ما قد قراني
لوبي ((الهيلتون)) يضج بعاريات
عاهرات..
موميسات..
وكشفت عن ساقها بلقيس
ومن شاع النبا
انتهت دولة سبا
الله ياهي اتعتبتني هالقصيده
كل ما اكتب شطبت
وكل ما اشطب يحرضني واعيده
مثل..
ما يطفي الشارع الخلفي
مصابيحه
مثل..
قفلٍ رفض يقبل مفاتيحه
مثل..
ما عابثٍ حاول
يفصل في زجاجة عطر
بين السايل وريحه
مثل..
ما يخطي الشاعر (اف)نص
وينوي يوم تصحيحه
مثل ما تنثرين الملح
في دمي
وتغريني بلحظة عشق
اقطف من عنب ..همي
مثل ما..
تدخليني باب
وترميني ورق
لـ احباب
ادخليني يطع اللى
في دهاليزي بربك..ادخلي
خله يولي
كان ليلي مخملي
وجهك رخام
وكان قلبي يشبه العش
بدفاه..
انتي عيونك حمام
وكان..
كان..
كان..
انتي الصمت الكلام
كانوا الليله حضوري
يسمعوني
يوم ارتل..
ما تيسر من جمالك
في قصيده..وصاح واحد
يا سلام
صاحبي هذا انهوس
قام ومن كثر الوقوف
انحنى فيني وجلس
لا تذكرتك وانا..
قد كنت ناسي
المسا يعلن حضوره
حفلةٍ جمهور واقف مستريح
والتعب يملى الكراسي .."
"كان الوفا نجر وفناجيل ودلال
يابوي انا مبطي مبهر دلالي
صبيتها للناس فنجال فنجال
ماهمني يقضون والا قبالي
ماعزني عمٍ ولاعزني خال
أنا الذي باعز عمي وخالي
ورّتني الدنيا خفيفات وثقال
الله يجيرك شفت غبن الليالي
أهْدتني الفرقا وانا طالب وصال
ماقدّرت يابوي صرخة سؤالي
يوم انّي اكتب ماخطر لي على بال
إنّ القصيد اعزّ واغلى عيالي
اكتب ويسري في المخاليق موّال
اكتب وتصهل مهرةٍ في خيالي
يابوي لاتجزع على كل الاحوال
ماتلحقك شمسٍ وانا لك ظلالي
ان قالها الله غير ابرهن بالافعال
ومافاتني أوّل أجيبه بتالي"
"( بهذله وستر وعفاف )
الغرفة فوضى ..
كاسات شاي مرمّية
علبة سجاير ... وادوية
والورق يملا المكان
وكان
يكتب على الجدران :
( لايسلم الشريف الرفيع من الأذى )
ولاغالب إلاّ الله وادري إنّي قوي
وسعال شايب منزوي
وكتاب منزوع الغلاف
( وبهذله وستر وعفاف )
لاتمدين السماط ..
لاتمدين السماط ..
بالله من له نفس ياكل ؟
من وين ابلقاها ؟
فاتورة الهاتف ؟ وإلا ايجار البيت ؟
وإلا الثمان أقساط ؟
يستحلف الأشيا الصغيرة بربّها
وبنت تورّط حبّها
من قبل عام
لو تتركه ساعه ينام !!
( نام نام .. واذبح لك جوز الحمام .. رح ياحمام لاتصدق
بضحك عا نفسي تا تنام )
يعني صحيح !!
هذي الصحاري سلمت أمرها للريح ؟
والأرض ماعادت سكن يصلح
ولاحتى ضريح ؟
ياخي أحس بحزن جارف
ودي لو مره أجازف
واستريح .."
"حبيبي الطفل لا تكبر
كذا أجمل كذا أطهر
كذا لادين يتراكم كذا لا ضغط لا سكر
حببيبي الطفل لاتكبر
ترى أكبر كذبه عشناها لما كنا في سنك
ياالله متى نكبر؟!!
حبيبي الطفل لاتكبر
ومارس حلمك الأخضر
احلم قد ما تقدر
ولا من خفت؟
خبي أحلامك بدفتر
ترى الأيام سراقه
والأحلام تتبخر
حبيبي الطفل
أقولك شي؟
دخيل الله لا تكبر
حبيبي الطفل لا تكبر"
"احاول اكتب:
احاول استرجع كلام ٍ قالته
او غمامٍ سالته:
وارتب الأوراق..واكتب:
أحاول اكتبها قصيدٍ
ما حصل مره وكتبته
وارتكبها
مثل ذنب ٍعمرى ما يوم
ارتكبته
واستدرج الحزن الطرى
حتى تغرورق يديني
او حتى ييبس..دفترى
واحاول اكتب :
من زمان
من ثمان سنين
واكثر من عشر طعنات
واطول من سهر فارع .. تشجر ف الورق
واورق هوس ف البال
من هناك:
من اول الغيث اللى يسقى جبهتك
لامن خجلتى
لاخر اخر..رنة الخلخال
من هنا:
من يمين الممكن العادي
الين اقصى يسارك يا المحال
من ثلاثين..مضت
مدرى وشلون انقضت
للـ ..ليله اللى ذوبت
كل الثلاثين بشفاهك
ومدت الفنجال
من عرفتك كنت احاول
من عرفت الشعر احاول
واطول اقصر
وانكسر واختال
قريت من (بانت سعاد)
الين ما (فات المعاد)
حرف حرف
وكلمه كلمه
وبيت بيت
يمكن القى فيها ما يوصف شعوري
صدقينى ما لقيت
صدقينى: ما قدرت اكتب ولا اشطب
ولا قدرت اكذب
ولا حتى قدرت احتال
وش كثر هالعجز موجع
وش كثر هالعشق موجع
وش كثر هالشعر موجع
وش كثر: هذا المدى ضيق
ومعتم
اووف .. وشى ما ينقال
قمت افتش فى الكلام العذب
عن ملحٍ
وفى المالح من الهرج
عن صمتٍ زلال
ما لقيت إلاّالبقايا
ولا فقدت إلاّ .. ((طلال))"
"منا الدعاء والله عليه الإجابة
منا السعي والله كفيل بالأرزاق
والله مايئس دامني في جنابه
ولا أرجي سوى ربي لو إن الفضا ضاق
أنا على دين النبي والصحابة
ماني بلا مشرك ولاني ببواق
الآدمي هو ليه يفقد صوابه
يجزع لطاري الشر وللخير تواق
الرزق ما هو بالدهاء والذرابة
الرزق بيد اللي له الخلق تنساق
والصبر خير وعاقبته استجابة
والقل ما يمنع كريم من انفاق
والجود ما هو جود من عند بابه
مليون سيارة ومليون سواق
الجود جود اللي قليل زهابه
ولا من عطا يعطيك من كل الأعماق
هذاك لو تطلبه يعطي ثيابه
ما خاف فقر.. ولا حبس خشية إملاق
العام الأول كنت اراقب سحابه
وانظر لها يا خوك بعيون مشتاق
كنت اتحرى عقب ضيقي رحابة
واقول هلت كل ما خلت براق
واليوم أبشر صحبتي والقرابة
جاني من الله خير طاق على طاق
أنا أحمد اللي عزنا في كتابه
و ارسل لنا خير البشر سمح الأخلاق
المصطفى الهادي عظيم المهابة
الذي بذكره نورت كل الآفاق"
"ما كتبنا القصايد للغزل والهيام
ولا كتبنا القصايد لأجل يرضي عظيم
سلّط الله على ناس تبيع الكلام
تشري الكذب وعلوم الردى يا ابراهيم
شاعر الفجر وده لو يشق العتام
بالمعاني ويحيي كل بالي رميم
ودّه الشعر ينبت ف. الصخر والعظام
ودّه ليا رماك يصوّبك ف.. الصميم
ودّه الناس تصحى من طويل المنام
تتعظ والجدايد يشبهن القديم
شاعر لو تلومه ما يرده ملام
فوق علمك وعلمه «يا معود» عظيم
علّم الريح تصهل واستثار الغمام
وعلّم الغصن الأرعن ينحني للنسيم
علّم الشمس تشرق من هديل الحمام
وعلّم الليل يضحك عقب ما هو كظيم
وعلم الحرب تخجل من رصيف السلام
والمشاعل تعيّي لا تشب الهشيم
أه يا ليت شعري ويش يفيد الكلام
الليالي غدت لي تقل خصم وخصيم"
"العاذل اللي يدوّر عثرة دروبي
مايدري انّي عنيدٍ بايعٍ فادي ؟
ياما طلبت وجاني عكس مطلوبي
ياما خذلني رفيق وقلت له : عادي
أحدٍ رجمْني بغيبٍ والتفت صوبي
أقبل يكيل المديح ويطلب ودادي
واحدٍ طلبني وعطيته يافهد ثوبي
لاماهقيته يصير الدّ حسّادي
طيّب وصار الطيب عوقي وعذروبي
أشْره على النوق والا اشره على الحادي ؟
استغفر الله عسى الله يغفر ذنوبي
مايغفر الذنب غير الواحد الهادي
مع كل شمسٍ جديده تشرق عيوبي
طالت دروب الخطايا وين انا غادي ؟!"
"سوق القصايد نوق أو سوقها اعذار
اسرجت خيلي وامتلت روحي اصرار
هذا وانا اوّل عاشقٍ يشعل النار
ماجيتك اشكي غربة الاهل والدار
ولاجيت افلسف بالحكي بعض الافكار
انا خوي اللي يبي يآخذ الثار
وانا اليقين اللي به الشك يحتار
قلبي وطن للحب وظلوعي اوتار
إنْ جيت ريحٍ قابلك منّي اعصار"
"وحدك
حاول تفهم انك وحدك
عايش وحدك
وانك لما فيوم تموت
حاول تفهم انك وحدك
بس تموت
اعشق وحدك
اكره وحدك
اقبل وحدك
ارفض وحدك
حاول تكتب شعرك وحدك.
ممكن تلقى واحد تافه يكتب عنك
ولما تطيح..
ممكن تلقى ميه تافه
يدافع عنك
لكن...قلي: من ممكن يتنفس عنك؟
قلي: وانت( ا فـ) ضيقك من ممكن يبلع لك ريقك؟
وحدك
وحدك
لازم تعرف انك وحدك
تجبر كسرك
او حتى تكسر جبرك
ولازم تعرف انك وحدك
تنزل قبرك
يا
هذى الدنيا
هذا العالم
ذولا الناس
اضحك
اسعل
ابصق
اطفى نور الغرفه واغفى
يدخل من شباكى المجفى
نور الشارع
من يطفى لى نور الشارع
خايف اطلع اطفى الشارع
وخايف ارجع
واطفى
وحدك..
اسف...وحدي"
"تعالوا نعد
من واحد إلى المليون
تعالوا نشوف
كم واحد خبيث و نحسبه طيب
وكم واحد لئيم و نحسبه حبيّب
وكم واحد يصيب ونحسبه يخطي
وكم واحد عطاه الله ولا يعطي
تعالوا نشوف
كم واحد بنا محتاج
وكم واحد بنا مديون
بعد هذا نبي نسبة مئوية
كم فينا حرامية !؟"
"الله يقطعك يالجوال وارسالك
يومك تجيب الرساله والغثى ليه
مكتوب بعد السلام وشلونها حالك
تعال صفر الدلال اليوم ممليه
وصلت انا منزلك ولبيت مرسالك
دعوة رفيقي ترى ماهي بعاديه
قال اقلط الدار يافال السعد فالك
ياحي قرم لفانا ماخلق زيه
جلست في مجلسه والاجودي سالك
في عرض الاجواد مدري ويش داعيه
فلان والله ترى مايساوي نعالك
واحذر من فلان طبعه يشبه الحيه
وفلان لو تعطيه كل الزين ماوفالك
لو تنفعه رد لك المعروف بالسيه
قلت اقطع الهرج الله يقطع اشكالك
نفسك على غيبه الاجواد مبليه
تغتاب عمك ومره تحتقر خالك
سوالفك كلها يافلان سلبيه
ياشيخ ماني اخوك ولا اصغر عيالك
أستأذنك ياردي النفس والنيه
مع السلامه ترى مشروب فنجالك
لاتنتظر من جنابي صوبك الجيه"
"بعض العرب من ذكر طراد مضغوطه
وهذا نجاحي أكيد انه مشططها
نجاحي الباهر اللي راسم خطوطه
لخبطهم شوي والافكار لخبطها
المرجلة كايدة والكايد شروطه
ماطيب أهل الردى كثرة مهايطها
وأفعال ربعي بلوح المجد مخطوطه
قومن على المرجلة ربي مسلطها
أعتز وأعتز لا من قالوا الغوطه
مزبان من كبده العدوان لاهطها
يالجاهل اللي تذيع علوم مغلوطه
رجليك لاشافتن تكثر مخابطها
عشق الاصايل تراني ماخذن نوطه
عشقي اصيله وعارف وين مربطها
لاتظلم الغير خل النفس مربوطه
سود النوايا تراني كاشف خططها
خذها نصيحه وتراها لك مصفوطه
يديك في درب مثلي لاتورطها
وأن كان ضغطتك علي متضاربن شوطه
شوف البحور الغميقه روح بلطها"
"مايصير تجمع هالتغلي على غي
جد بوصالك يابعد كل غالي
محتاج لوصالك مثل حاجت المي
تسقي عروقي شوفتك ياحلالي
الكون من بعدك اشوفه ولاشي
وانا على شانك سهرت الليالي
اسهر الين اشوف بعيوني الضي
وتقفي وتقبل صورتك في خيالي
كويتني ياصاحبي بالبعد كي
ماعاد اميز بين مرٍ وحالي
لايابعد عمري وقلبي بعد حي
لايابعد حيي وميتي تعالي
يا اجمل واغلى من سكن في جبل طي
يا ام الدلع وام الحلا والدلالي
ياشوفتك عندي ترى مالها زي
ان شفت زولك كل شي صفالي
انا لغيرك ماتصافح له يدي
وانا ادري انك ماتدور بدالي
ياكم خلٍ عاش مع خله بفي
وانا هجيرك سم قلبي وحالي
تعال وارحم لوعة العاشق شوي
وبدل صدودك يالغضي بالوصالي"
"ياناس كيف انساه وانسى حسانيه
انسى الوفي اللي بحبه صفالي
اللي خياله وين ماروح الاقيه
تقفي وتقبل صورته في خيالي
يرجف خفوقٍ حي ليا حل طاريه
حيٍ على حبه ولقلبه موالي
الله ياذاك اليوم ماني بناسيه
يوم الوداع ويوم توديع غالي
يدي بوسط ايديه وعيني تراعيه
واقفى وخلاني وحيدٍ لحالي
جرحه عطيب ولاكن القلب يخفيه
ويزيدلامن نور عيني طرالي
وياناس كيف انساه وانسى حسانيه
ومنساه ياما يرحلن الجبالي"
"يالله دخيلك عن دروب الظليمه
وتصون قلبي كان صوبه تمايل
وتجعل خطاوي رحلتي مستقيمة
تسوقها مع كاسبين النفايل
من بعد ذكره هز جاشي نديمه
قوافي قامت عليه تهايل
قوافي ما عدها للبهيمه
عسفتها عسف المهار الأصايل
واقلبي اللي ماكنٍ فيه ضيمه
عاش بزمان المضيعه والتحايل
راحت علوم المرجله والحشيمه
مع الرجال اهل الفعول الجزايل
فعل الجمايل ماله اليوم قيمه
ولاحد يهمه كيف رد الجمايل
يلحقك في هرج القفا والنميمه
لو انت عامل في جنابه عمايل
الحين لو يكفيك شره غنيمه
تسلم من لسان الردي والفشايل
يالله عسى رد العواقب سليمه
وتنشي علينا من صدوق المخايل
وتغسل ضماير بالمعاصي مقيمه
وتشيل حقد أهل القلوب العلايل"
"أن كان عن عشرتي هون
اتقبله واكتب الخيره
مكتوب باللوح ومدون
الرب هذي مقاديره
نبني من الود ونكون
الكل يسعى بتعميره
ماتنفع ايديك لو سون
الحظ يسعى بتدميره
اسري ليا أوحيتهن عون
ذياب الخلا ليا هجد طيره
طويت انا ديار ماطون
اتعبت رجلي بتدويره
والوقت من غبت متلون
الوقت وشلون تفسيره
يامهجة القلب يامرون
بودعك واطلب الخيره"
"ياقلب لاتشره على بعض الكلام
وأحذر على هرج الضعيف تكايده
الصمت حكمه ماتلحقني ملام
وبأسباب صمتي تشتعل وقايده
ليا حظر أسمي تسبب بأزدحام
وأن غاب تبقى جمهرتهم سايده
الحمد لله كاسب ٍ كل إحترام
ومن قوم والله ماتهاب الكايده
ما كسبت إلا رفيعين المقام
وما خسرت إلا القلوب البايده
روووح يا قلبي تعلى للغمام
ما ورى طرد السوالف فايده"
"يا كثر الآمال و الأيام دواره
وياكثر ناس ٍ تروح ولاتحققها
عينٍ كحلها ظلام الليل وأخطاره
وعينٍ تشوف الآماني لاح بارقها
النفس تجهل صباح الغد وأسراره
ناسٍ لها الشمس نور وناس تحرقها
أحفيت رجلي شقى بدروب غداره
أساير الوقت مدري وش يوافقها
زمان ساوى صغار القوم وكباره
يعيش راع الدجل ويضيع صادقها
مسكين من قل ماله قل مقداره
وراع الملايين فوق الناس وأرمقها
من أستحى شاف حقه بيد عياره
سوالف ٍ من سمعها ما يصدقها
وياكثر الآمال والأعصاب منهاره
أحد ٍ يغربها و أحد ٍ يشرقها
يسعد بها من يخاف الله وأختاره
ومن شان في نيته مالله موفقها"
"ياصاحبي غدر الزمن طال واجتال
لازم خفوقي من بداية حياته
عشت القسى والمر بالوان واشكال
عجزت اميز يارفيقي صفاته
ساقتني الاقدار والحظ بي مال
حظ ٍ ردي والروح تطلب نجاته
عشت العمر محروم والهم بي طال
وعيوني اللي فوق خدي عبراته
ياوجد حالي وجد عوداً ردي حال
قفى عن الدنيا وخلى بناته
ماذكرلهن عم ٍ ولا شافن الخال
وأكبرهن اللي تو تلبس عباته
هذا قليل ومابقى يتعب الحال
والله عليم بسيته وحسناته
عزاي اني ليا ارتفع صوت رجال
وقت اللقاء مايصيح ينخا خواته
عزيز نفس وله مع العرف مدخال
مؤمن بربه وخاشعٍ في صلاته
يوم أشتكي ياخوك ماني بمحتال
مير الزمن طول علي بلتفاته
أن طال جوره بقضي العمر رحال
وأشيل هم القلب حتى وفاته"
"ياناشد ٍ عن صواب القلب والعله
وأسباب هجر القصيد وفركة يديني
الهم والغم وأنواع الأسى كله
والغبن والبين صارت لي عناويني
ماهيب قصة فراق الخل مع خله
ولاهيب قصة ظروف الفقر والديني
المشكلة في سؤال أزريت لا حله
وحير دهاة العرب والفقه والديني
ليا متى ياعرب والقدس محتله ؟
وليا متى والعروبه تطيح من عيني ؟
وليا متى والنفوس تعيش في ذله ؟
وليا متى واليهود يهيمن سنيني ؟
وليا متى والجهاد الناس ماتدله ؟
وليا متى والضماير حد سكيني ؟
غزه .. وتدعي الآله بصوت يمهله
وحنا صدانا خلا من قولة آميني
يالله تزلزل عدو الدين وتشله
ويالله أنا طالبك تنصر فلسطيني
شرحت لك يارفيقي دقه وجله
والحين أبسئلك عن شي ٍ معنيني ..!!"
"انساك لحظة واذكرك باقي العام
حتى وانا ناسي نسيت وذكرتك
من كثرماحنيت لك شوق وهيام
اصبر عليك وياكثر ماصبرتك
عذرك معك كان السبب حبس الاقدام
غيره لو تحب السما ماعذرتك
لك عين ماتبكي من طعون الايام
او ماعرفتك زين لين انتظرتك
حلم يضيع فداك ياكل الاحلام
ويكفيك بسنين الغدر ماغدرتك
ليل التجافي ليه عريت الاقلام
خابرك ذنب وبارتكابك خبرتك
كسرت خاطر لين ماعوّد حطام
لو هو بيدي ياخاطري ماكسرتك
ابطيت يالخفاق وجروحك ايتام
ويالليل لولا وحشتك ماسهرتك
لي بالالم موطن وانا موطن الام
للبوح ياسيد غلاي استعرتك
كان الكحل في ساحل الدمع مانام
تعال والا في غيابك خسرتك
كن الشوارع من خطاويك صيام
وانا الغروب اتنهدك واختصرتك
وتقول ناسي روح روح انشد العام
انا نسيتك فيه؟ حتى ذكرتك؟"
"مالعيني بهالليلة معازيب
ولا لمسراي وجه ولا هوية
جيت في البال واشعلت المشاهيب
جيتك بالمواجع حاتمية
قلت اباغيب عنك وقلت لك غيب
ليتني قلت لاتطري عليه
- ليه طابت طعونك قبل مااطيب
وليه ماطاب جرحي مع خويه
- اعتق القلب من سجن المحاديب
مافرح عيد فطر ولا ضحية
آتحراك بافواه المكاتيب
لين شحت علي الابجدية"
"جهمتك من مصابيح الطريق وشحت الأنفاس
بداياتي نهايات الكلام وضاع تالية
اهوجس بك من البارح وصليت الفجر بنعاس
مواعيدك سحابة صيف ساقتها شمالية
مواعيدك من الجدب العطاش وضيع العساس
عقب مازرفلت شهب الغوارب فيه عصرية
وابيك تقطع قياد القصيد بغفلةالحراس
بسولف لك عن طعون الغياب وحال راعية
غيابك هدم اسوارالسنين وعودت للساس
غيابك مارحم صمت الثواني لارحم حيه
لوانه جرح زبنته ضلوعي من عيون الناس
لوانه دمع يمديني بكيت وسال واديه
لوانه جمر سجيت الخطاوي مع شرار الياس
لوانه صوت غنيته على بحر الهجينية
قريب اقرب من الدمعة بعيد ابعد من الهوجاس
غيابك فارس قطع شراييني بجنبية
ذبحني سيف صدك وانت كيف يطيب لك مجلاس
غريبة منك ياعين الوحش ماتطري الجية
ياطهر الما يامطلاع الفجر يالصادق الحساس
ياذعذاع البختري بعد عشر أيام ديمية
يهج الريح باطراف الجديل وقدك المياس
جديل يزعل الخفرات لاسمعن بطارية
أشوفك بين شرطان الذهب واللول والألماس
وجفول الريم لاشم البنادق في مفالية
واعرض لك عتب خضر المواجع هبةالنسناس
أبيك تشوفني دور السنه في العيد عيدية
سترتك بالمحاني ماتركتك حرف للقرطاس
بحر مهما ارتفع موجه دفن موجه بشاطية
يقولون الهقاوي كل ماتكبر يشيب الراس
وانا اعرف راس لو شيب معه تكبر هقاوية
يقولون العرب ذل الحباري هيبة القرناس
وأنا أقول المسا ضاعت به فروخ النداوية
مثل حلم الشجر مهما تطاول من نصيب الفاس
وياكثر اللي يحسدونه على بيتين مرثية
على خبرك بغيت اقطف ثمرك وشحت الأنفاس
واغني لك وداعية وداعية وداعية"
"معك ليلِ طويل وقلب تاه بهاجسك مافاق.
وايقْض لك وجل شاعر خذته اردان ديمومة
تمناك الشعر ليلة نزف لك في مهب فراق
سأل سكينك البارد عن اول واخر علومه
انا يامدلهم العكش احن بغيبتك واشتاق
بكالك موطنٍَ يبست نخيله وانكره قومه
ترقب لك من ايام السهر مجنونك الخفاق
هذلُك الليل بلسان الظلام وغيبة نجومه
من ايامك ومرباع السنين وخده الرقراق
وعد رجال حدّته السنين وضاقت هدومه
شكالك بوح مايمسي بدونك واشتكالك ساق
امانيّك تبي قومة رجا متثاقل القومه
مشاريهك على صدر تخبره مايضيق وضاق
بقايا موطنك غصنٍ يبس واسوار مثلومه
تناهيدك على باله وذاق من الالم ما ذاق
يهج القلب في ضيقة مسا ..وانهاه وآلومه
مدى. مالك مدى وانت المزون بذاكرة عشاق
وانا خابر هدب عينك يحن ويغرق بيومه
كثر ماطاحت اوراق الخريف وللقصيد اوراق
عرفت البوح واشباه الاوادم عرفت همومه
وانا مليت مسباح الملل واستاذن البراق
يبشرني بميلاد المطر وبحفلة غيومه
بعيد وذكرياتك ناس وانهار وحبر واشواق
غريبة ارض مايمشي عليها ناس مزحومه"
"عشقتك ديم ياغيث الفيافي يانفل وأعشاب
يارذراذ المداد وشمعدان البوح وكتابه
ياجلجال الرعدلامن تهيض وانفتح له باب
ياديماس السديم المدلهم الطهر بثيابه
ادورك ولقيت اول مداهيلك نهر واعناب
عرفت اني لقيتك واحتضنت النهرواعنابه
ترجل فارسك فارس محارب مايهاب احراب
يصارع لك غضارفة الاسود وكشر بنابه
هزمت المستحيل وجيت لابس للفخر جلباب
انوخ لك مجاهيم السحاب وهذي اركابه
أبيك الياختفى صوتي تكون الصوت والمحراب
وابيك اليابنيت الحلم انت الحلم واطنابه
أبي عيونك وطن لامن غدت كل العيون اغراب
أبيك الباب لاشح الطريق ولافتح بابه
أبيك القاسي الراسي وابيك الاسمر الجذاب
أبيك الهين اللين وابيك الصعب مقضابه
واجيك بشعر ابو الطيب والوح لك بشلفا ذياب
واسلملك جوادي والقلم والسيف وانصابه
وعناقيد وزغاريد ومواعيد وقمر ماغاب
وقصب سكر يقاسمك السوالف وأنت اولابه
ولانك صوت مابين الحناجر تفتديه أرقاب
وأنا جيت افتديه وبانتصاري فزت بإعجابه
أنا ماقلت لك بعض انتصار يبلل الأهداب؟
أنا ماقلت لك بيني وبينك شي متشابه؟
أنا ماقلت لك فينا على بعض السنين عتاب؟
انا ماقلت لك عام المفارق من فقد نابه؟
بسولف لك عن الحلم المكبل بين ناب وناب
بسولف لك عن العشق وحمام السلم وأسرابه
دخيلك لاتغيب أكثر تعبت أدو ر الغياب
أنا واحد من الخمس الجهات وثاني أحبابه"
"لنا على الدنيا مشاريه وحقوق
ضاقت بصوت المستغيث المنادي
والبير شح بماه ياحادي النوق
لاتنتخي بمكبلات الاياااادي
طالت على يد الطهاره يد البوق
شفني تعبت ولاعتقني قيادي
اول ضحاياها عصافير وعذوق
وانا حدتني للشتات انفرادي
صحيح هالايام ماعندها ذوق
فيها اغتيالات المفاهيم عادي
من صابني وادمى من الصدر معلوق
مدري زناد الغير ولا زنادي
بوح المشاعر لوملا نزفه السوق
مفتوح باب السمسرة بالمباادي
يامن زعلت ولاحت بعينك بروق
حزني بوادي وانت حزنك بوادي
لايحزنك بيت لشاعرك مسروق
الحزن الاعظم لاجفتني بلادي
انا وطن من وين مارحت ملحوق
ازرع ويشبع جوعهم من حصادي
اما انت لك صدر التباريح مفتوق
لافاض تعرف ليه سر ابتعادي
الشوق لاعاند لك الله مهو شوق
وانا خلقت وراسي مالي عنادي
الشوق شوق الصوت لاصارمخنوق
بين الحناجر واصبح الصوت غادي
ماعاد هي شرهات عاشق ومعشوق
رميت عن كل الهقاوي شدادي
يشدني طاروق واشيل طاروق
ويحدني ياحادي العيس حادي"
"كنيت مر الكلام وطاحت أسرار
والليل نوخ بخفاقي ذلولة
القلب بين الشتات وطعنة الثار
ادماه سيد غلاه وعيطبولة
طفل تجرا على الحارس والاسوار
صوت لبيبان قلبي وفتحولة
لاشفته صغير قلت احلامه صغار
وان شفت الاحلام ياكبر الطفولة
ابعد من سهيل وان قرب للانظار
تقدر تراعيه ماتقدر تطولة
ياسيد الليل باقي منك تذكار
ودي اقوله ولاودي اقولة
شربت كاس الرجوله ذقت والامرار
من خوف لااطيح من عين الرجولة
لو الليالي تعود واقدر اختار
ماسقت رجلي مع القلب وميولة
الدرب مهجور والطعنات كفار
وصلت لاقصاه والموت بوصولة
ماعني اخبار وبصدري لك اخبار
والنوح يسرج من اوجاعي خيولة
ارهيت لك بالقصيد ومزن الاعذار
بكته الايام وعيوني بكولة
عساك حولي قبل مالحول يندار
وابيك حوله ليا من دار حولة
سلمتك ارض المشاعر وانت الانهار
وعدالة الظلم تظهر في شمولة
ياسيد الدار لاتزعل هل الدار
لاضاع انسان ضاعت منك دولة"
"أول الدرب كانت خطوته غير
انحره بالرجا والدرب توّه
جعلك لياركبت الريح ياطير
تلتفت ويحصل لي منك خوّة
ليلة البارحه ليلة مخاسير
ومن تسامى تخلى عن سموّة
و ان كتب لي وصادفتك على خير
كل شي تبي تسويه سوّه
اعتذر ليه وعلومي مغاتير
وانحدر ليه والحلم بعلوّه
وليه ماضما وانا مضيعك يالبير
وليه ما اخايل مزونك ونوّة
وليه مااشره ولي حشمة وتقدير
وليه مااجزع من الهاجس وضوّة
ساهي الطرف ياكثر المعاذير
غادي الراي خله في غدوّة
لاعدوي ولا والله يبي يصير
طيب القوم يعرف من عدوّة
يابعد هامتي عن نافخ الكير
ليه مااصد عن جاهل تفوّة
لايداحمك بافعال المناعير
ولايواجهك باخلاق النبوّة"
"مريت مدهال غالين وتعديته
الله يسامح خفوقي وين وداني
رديت قلبي وعيني طالعت بيته
وتسابقوله من اللي يسبق الثاني
ورجعت رجعة اسير ضيعو صيته
بجيوش حزني وانا اللي جيشي احزاني
وصلت بابه وقبلته وحييته
يقول ياعاشقي ماشفت سكاني
لو ادري انه بينشد كان ماجيته
جيته ببكيه بطعوني وبكاني
انا احسب انه نساني يوم خليته
طول غيابي وقلت اكيد ينساني
قال انت غالي وذا قلبي تمثنيته
ياذكرياتي ويابوحي وجدراني
هنا تزاعلت مع غاليك وارضيته
وهنا كتبتو اساميكم على اركاني
هنا قصيدك عن اول يوم حبيته
وهنا عبثكم مع وردي وبستاني
وهنا اعترف لك بغلطاته وظميته
وهنا كتب لك وقال اقرا على شاني
وهنا مكانك ذرفت الدمع وارهيته
وهناك عم الظلام ونام باجفاني
يالبيت يالسور ياحلم تمنيته
لاجاك قله سأل عنك ووصاني
حاولت اونه بصدري لين ونيته
حاولت اغنيه للمنفى وغناني
فديت ضحكه اليامني تقهويته
فديت جمر يعضه لاتحداني
فديت شلال لاحدر تلقيته
لاحدر اقصاه جاب اقصاي والحاني
دخيل موعد اليامني تحريته
دخيل خده ولونه لون رباني
دخيل جيده دخيل العقد واغنيته
دخيل خاتم عليه اسأأمي وعنواني
دخيل صوته اليانادى ولبيته
اقصد بشالى ومنديلي وفستاني
اسف انا شقلت عن بيت تعديته
الله يسامح خفوقي وين وداني"
"اسعد الله ليلة الميعاد والملح وزمانه
يامسى الياقوت لاحمر على جيدك وغنا
والهبوب اللي نثر قذلة وميل خيزرانه
ويش عذر الخيزران من الهبوب اليا تثنا
كل ماتلعب به النسمات يشفع له ليانه
وخدك البراق والا البرق من فيهم تعنا
احسب انه برق لوح لي ضياه وعنفوانه
لين شفت الخد منا والمح البراق منا
جادل لاحرك المعلوق بمزوح وميانه
كم تبادلنا العبث بعنادنا كم ضاع منا
قلت لك لاتفتح البيبان يصرخ سنديانه
قلت لك والليل طرف وآخر الزوار حنا
ان فهقت الشال والمجدول مايستر مكانه
كنت انا والريح خلانك ومجدولك وطنا
لاتسمي طيحة العقد وخلاخيلك خيانه
الخيانه لانزعنا اخلاقنا والصدق عنا
ماتركتك تزبن الخفاق الا انك امانه
وانت خابر نشرب الموت ونزبن من زبنا
ارحل وحقك علي اجيك يامرهف ثمانه
اما انا حقي عليك انشد هل التاريخ عنا
مر حيين الذمم واحتك باطهرهم ديانه
يخبرك كيف العذارى من فعايلنا عشقنا
ياولد عم الحرير الحر واخضر طيلسانه
ياعناقيد ثمرها ميل الغصن وتدنا
كنك التاج المرصع وارتكازة صولجانه
ليه ادور لك شبيه بشامنا والا يمنا"
"أنت آخر الحلم يامسراي ولا اوله
ابطيت واقف ولاودي وقوفي يطول
قفا لنبكي على الاطلال والمهزله
ابطيت كم لك بخفاقي تصول وتجول
وجه تغرب عن الترحال لاتسأله
احشم سكوته ولايكثر حديث الفضول
ضاق المكان وجزعت من المكان وهله
ياكثر ماضيقه عقدة حجاج العذول
ليت الظمى لاتجاهلته قدرت اجهله
لاخانت الارض والمسرى وخان الذلول
انا عشقت الطريق الصعب واتحمله
خسرت اشيا كثيره واستحق الفصول
ياطفلة الريح طال الليل يامدلله
اشتقت اشاهد سنا الفضه ولعب الحجول
يبطي صهيلك من الخفاق واستعجله
وحديث يالشارده يالصافنه يالجفول
لو مادرى البير عن شرهة عذوق نخله
ماللسواني خطيه بالنخل والذبول
اضمى وتروى الصدور العطش والممحله
والنزف مرباع مثله مثل أي الفصول
ياحادي العيس لاجابك حنين ووله
انت تعرفني ليا صديت صدت زعول
وجه تغرب ثمان سنين واشتقت له
مابيه يرجع ابيه يطيع بعض الحلول
ماقلت له بالوعد واقفيت ماقلت له
ماني من اللي تحده على اقصاه ويقول
الليل موحش ظلامه واستحيت أسأله
عن قصة النور واطراف الصباح الخجول
رقيت له بالخيال ولاقدرت أوصله
واكثر احلامي مع الايام ترقى نزول
والجادل اللي تثير الصمت وتأوله
في صمتها الملح والمينا وفرحة وصول
سكر قصبها تهادى للطريق أوله
في ميلته اعتدال وبعتداله ميول"
"قفا لنبكي بين الاطلال لحظات
في ذمة الاطلال حلم خسرته
هنا غداة البين سوت بنا سوات
طاح اكثري وقت الرحيل وعذرته
كنيت صوتي وامتلا صدري اصوات
كن الصبر ثوب عتيق استعرته
اشرب مرار الموت من غير سكرات
واحيان قبل اشرب مراره سكرته
مبطي وترحالي من الذات للذات
بيني وبيني الف بحر وعبرته
الخوف يشفع للحذر والتلفات
وانا لو ظلالي تلفت حقرته
الحلم حي وسيد الحلم مامات
مازال يكبر بي مثل ماخبرته
هزيت بيبانه وصحيت الاهات
وانهل دمع مابعمري ذخرته
واخضرت غصون الحزن والمعاناة
والصمت ليّل بالضلوع وسهرته
كل اكثري تلعبّه الريح لاجات
يامن يجمعني ليا من ذكرته
لو كنت اعرفه خامس الاتجاهات
ماشفته بكل اتجاه ونحرته
وجه خسرته ساقني للنهايات
ظالم ولكن في النهاية شكرته"
"ازهر العشب عقب غياب مدة
وغردت ورق واخضرت جريدة
قرت العين بمصافح مودة
وانتصف ليل وانكتبت قصيدة
ودي آغيب والخفاق ودة
ليلة الدمع والصدر ونهيدة
لاتجهمت عينك مستبدة
كيف اعاندك ورموشك عنيدة
ريع الليل وعيونك تسدة
والمحاجر قريبتهن بعيدة
لو بقى حلم يمكن نستردة
مرت سنين وجروحك جديدة
غبت هانت عليك دموع جدة
والمحاني بساحلها وحيدة
وان بغى الليل موعد لاتردة
لو على شاني اعطة مايريدة
لو بالايام قلب ماتحدة
وين هارون عن ست الزبيدة"
"يامطولك يالظلام وياثقل دمك
تستعذب النزف والطعنات والحربة
وجه بكابك ولا مديت له كمك
من سابع المستحيل بكاه تشعربة
يالليل اعرفك بحزنك دمعتك. همك
من كثر ماكنت لي موطن بلا تربة
لا امدحك في متاهاتي ولااذمك
يشتاقني..صدرك الاسمر وابي قربة
ملعون ابو التيه لانسّاك وجه امك
ملعون ابو الصمت والترحال والغربة"
"يالعام الاول طعونك طابت العام
وآخر طعونك سترته بابتسامة
والعبرة اللي ندمها عضة بهام
عضة بهامي من العبرة ندامة
كنيتها خوفة الحاسد ولوام
كنت احسب الدمع ياصل للكرامة
تزاحمت بالخفوق وصارت انغام
اثر انتصار العباير بازدحامة
حول غزير السحاب وغرقة اكمام
ولاغصن خضر ولا غنت حمامة
بوحي وظبي العدامة تالي حطام
ولابوح باقي ولا ظبي العدامة
وطيحة ثمنها جواد وضيعة لجام
ماهي بسلامة قريب من السلامة
يالمترف اللي حبست اللول بالثام
وضيك توايق من فتوق الغمامة
لك بالمحاني بياض وتالي اقلام
في كل الاوراق تلقالك علامة
لك بالمحاني قصيد ودمع واحلام
وساحل ومينا وبحرين ومنامة
يامدلهم الهدب واهدابك الهام
ياسبة الجرح واسباب التئامة
توك على البال اهوجس فيك بهيام
وحكي التعاليل عن قذلةوشامة
مرات ترمي زمام وتلبس زمام
وتسخر من العقد لاشك بمقامة
سكر سنين الشتات وملح الايام
ياشمعة الليل ياسيد ظلامة
ادمت خفوقي مشاريهك ولانام
وجربت حرب المضامي واحتدامة
سجيت الاقدام والا ادميت الاقدام
حزن الشمالي مبين من كلامة
لاجاك عني سفيه وفي خبر هام
اخذ الخبر بس طالع في ختامة
تلقاه ارعن ذليل ويرضي اقزام
وهذا دليل انتصاري وانهزامة"
"امرك ولاقربت حولك يضيع الباب
وتشابه علي الارض واندم على الجية
حدودك على كثر التفاتي عليها حجاب
او اني شمالي والمداخل جنوبية
اجيك بلزوم ولا يسد اللزوم عتاب
سلامة شموخك من يدين اليهودية
تمشيت من ساحل شواطيك للمرقاب
قصيدي وانا واثنين مارد وجنية
قصيدة عنب وعذوق والا عذوق اعناب
قلايد تخاطفها يدين الحرامية
تبينا نصير احزاب حنا ترانا احزاب
تبيها جماعية لعينك جماعية
تبيها تطيح ارقاب منها تطيح ارقاب
كتبها شمالي والمواجع شمالية
تبيها عن الغياب فبشر عن الغياب
تبيها وداعية تراها وداعية
وابي منك لاصارت عيون الرجال حراب
تشطر عن امواج الذليل وشواطية
تسامى ولبسنا التسامي غتر وثياب
فداك القصيد وعجرفاته وراعية
على شانك ارهيت المياسم بدون حساب
على القلب لامالت لغيرك كراسية
من اجلك مدحت اشناب لكن حقرت اشناب
فلسطين تكفيه الدماء الفدائية
شواطيك والزيتون والقدس والمحراب
فخرها فلسطيني عباته سعودية
ولامن نزلها غراب يرحل وابوه غراب
يدور على الغردق مكان لمواطية
صخيين بالاعمار ونموت دون تراب
بسلاح نزل جبريل فيه وسطع ضية
تعلمت كيف اقرا الحروف وشريت كتاب
لقيت الدليل انها ارادة الاهية
اباسامح اللي قال شاعر معاه اسباب
كتبها وله فيها مصالح سياسية
تعجل برايه تايه الراي ليته غاب
قصيدي مكانه في مكاتب وزارية
ولاتنشده لاغاب في غيبته وش جاب
سمين المعاني ماتفارق مسارية
وطينا على روس الافاعي وخشم الداب
بليل تقول الكحل الاسود بناخية
عسفناالاصايل يوم عرقت عقب مهذاب
مراجل عروبة والعقيدة إسلامية
وانا شاعرك يالقدس لك بالحشا دولاب
واشرع لك البيبان شوق وحسن نية
فقدتك وانا في الباب واكتب وانافي الباب
تشابه علي الدرب واسأل عن الجية"
"نهابة الريح تدحم صافنات الجياد
قحوم قبا طويلة ساق ضافي شليل
قدح الحوافر على الصوان قدح الزناد
عشق النبي الذبيح ابن النبي الخليل
ابطت وهي ماستثارت مجدبات الحماد
اعنها باللجام وتركب المستحيل
في معركة ثورة التصحيح حمي الطراد
والعز روس الاسنة وامهات الفتيل
لاني بالاخطل ولاحسان بس الو كاد
آرد على العد لامن هاب منه الذليل
عرفت من قصة البردة وبانت سعاد
ماهز غصن المشاعر غير شعر جزيل
أهل العزايم تزيد اصرار وقت العناد
اللي تنوخ نهار النايبات وتشيل
ماضاعت الأندلس لولا وقوف الحياد
ولايبلغ المجد من يرضى لمجده بديل
ياألسن الإفك ماضر البعير القراد
يبقى المصقل حبيس الغمد واسمه صقيل
لاكرم الله وجيه تستغيب العباد
لوقلت حاتم كريم تقول حاتم بخيل
ماللخفايف بوجه الريح غير النفاد
اما الرواسي بوجه العاصفة ماتميل
واهل الشداد استعادت حقها بالشداد
تعال واعطيك صدق البينة بالدليل
شفني حمم لاستثارت بي حروف المداد
يغص بي أرخبيل ويلتهب أرخبيل
اصحي الليل من غفوة عيون السهاد
واقوم الصبح لو ّ الصبح نومه ثقيل
اما قصيدي نخيل اعطيه صدري بلاد
ولا قصيدي بلاد أعطيه صدري نخيل
لعيون داري وربعي والسرى والهجاد
كفرت بالصمت في ميدان صوت الصهيل
إن ما تسامت حروفه للنجوم البعاد
ماجيت عابر سبيل ورحت عابر سبيل
أنا امتداد السحاب وللسحاب امتداد
أنا سقيت السنابل واستحق الحصيل"
"بين صبح الفراق وليلة الياس
حن قلبي عليه وقلت وينه
قال مر المدينة وانشد الناس
قلت ماشوف ناس ولامدينة
مابقلب الأغاني ذرة احساس
ولابقى سر بصدور أمينة
ولابقى لانذراف الدمع قرطاس
اكثري ليل ماللصبح بينة
لاتكدس ظلامة جبت الالماس
وانظم الليل بعقود ثمينة
ينتصف وأتمنى لحظة نعاس
ولين يرحل وغفواني رهينة
لي اراضي ولي منفى وهوجاس
ولي مواعيد وأكثرها حزينة
ولي قصايد ونار ودلة نحاس
وكل جرح جمعنا خابرينة
كلي مزون والوديان يباس
مات عشب المكان ويا سمينة
وانتقض بالضلوع العوج قرناس
والحنايا مهي قيود متينة
ليلة فراق كانت صبحها ياس
لاتحرك خفوقي قال وينة
قلت مر المدينة وانشد الناس
قال ماشفت ناس ولامدينة"
"جيتك من المظمى على رجوى السحاب
ولا وراي الا الطعون وهمها
مرات أحس بزرقة السمر الحراب
ومرات تطعني ولاني يمها
من كثر ماجربت بسنين الغياب
في غيبة من لاعرفها ذمها
يفوز باللذات جسر مايهاب
اللي اليا من قال كلمة تمها
من قبل لاهو يقولها يحسب حساب
وجيه مدحها مايرد يذمها
خل السراب وشوف مابعد السراب
والطعنة اللي ماتضرك ضمها
اضحك ليا ظنوا يبكيك الصواب
قل لابو الدمعات لابو كمها
وجه يخونك لاتعرضه العتاب
انسه ماهو كل الوجيه تعمها
طهارة اعظم ذنب من بعد العقاب
صرخة قبل تظهر تبلم فمها"
"تعدت ساعتين ولا تكلم خاتم سليمان
يمر الوقت والذبل بلولوها وسكرها
على صبح النحر طاح الجديل ولحف الرمان
يخاويه الظلام ورحلة الميل ومحاجرها
اميزها على كثر البنات وزحمة البيبان
وهي مابينهم حسيت فيها قبل اناظرها
عبايتها يناصفها الضمور اللين الريان
تصاغرها اليافزت ولاقفت تكابرها
تلفتها خواتمها يديها داكن القمصان
خجلها.طرفها الذباح معصمها اساورها
شهدها ملحها ثاير شعرها كفها العرقان
اليامن حمرت بكفوفها مسكة دفاترها
علاقة صدرها بالياسمين وحسرة المرجان
وبراق اليامنه تكاشح مايشاورها
عبثها بالحديث وغيرة الورد بشهر نيسان
وتهاجر كل قطعان النحل تحسب خسايرها
امانة كمها والشال الاسود يدحر الشيطان
تربت بس انامل امها تلمس ظفايرها
اقابلهاوانا ظميان اودعها وانا ظميان
ادورها ولامني تعبت ارجع وادورها
خلت منها الرياض الله يسامح غيبة الخلان
وخذت سكر قصبها والشموع وعين شاعرها
هنوف لاسرت تسري شمال وصبحها لبنان
عسى لبنان وجباله تجيه ولا يكدرها
دخيلك ياجبل سولف لها بالورد والريحان
وتغافل عن اماكنا القديمة لاتذكرها
تراني ياجبل لاني بطير ولامعي جنحان
ولا والله بقى بالصدر مايشبع خناجرها
تعبت من الطعون اللي عبثها يدمي الشريان
تسلطن سطوته بين الضلوع وقطع اكثرها
بنيت انسان يغريه الطموح وهدمه انسان
ومداين عشق لامن ردو الغالين اعمرهِا
سقيتك يامواعيد الهجير ولانبت ريحان
تركتك ورحلت غر المزون وطاب خاطرها
وعد مني بجيتهم اجي واصير لك هتان
تبي تنسى العطش ارضك من اولها لاخرها"
"هبي بكاس المباح وثني الكاس
أثمل بكاسك وغيه وابتهاجة
ليلة قراحك نبيذ بغفلة الناس
وسكر قصبها ولولوها وعاجة
ابشبعك شوف والاهداب حراس
اخاف بكرا بخيل ولانتواجة
ماني متأكد ولكن عندي احساس
الموعد الجاي مايضحك حجاجة
عليك مني ملام ان مرك نعاس
لاتخلي الجيد من واهج سراجة
رهنت لك بالغياب غصون يباس
ومكن سرابك على ارضي سياجة
وسناك فضة تحيط بعقد الالماس
يزمي بعيني وانا لي فيه حاجة
وزلة مواعيدك وحميّن الانفاس
والصدر توّه تنهد باختلاجة"
"على غصون الراك لاناح الحمام
اخضر غصن الحرف حزة موسمة
اقسمت بالرحمن والبيت الحرام
ان القلم ماخط مالايعلمة
الشعر له وقع مثل وقع الحسام
ان انصفه حي الضمير وقيمة
ماينثني لو نابغة جيل الكلام
خلخل مناراتة وحاول يهدمة
دم الردي معظم رداه من العظام
واردى من الخنزير دمه ولحمة
يالشعر وش فرق الحلام من الحرام
حرم حلالك والحلال يحرمة
فتوى واخذناها على حظ الإمام
من الكاهن العراف فتوى مبهمة
واللي وهبنياك لارقابك سنام
والجم افواه اهل الحكي والتمتمة
الياابتدوك اكتبك من مسك الختام
كن القلم رجال لاحمي نسمة
يالعيلمي اروي بك العطش الحيام
يافزعة الفكر العظيم ومحزمة
لبستك بقمراك وسهيلك وسام
وتمنتك جوزاك ضمن الأوسمة
اقطف رياحينك واحول لك غمام
وردتك الخفاق واشرب من دمة
مايلحقك مني عتاب ولا ملام
ياسبة طعون العليل وبلسمة"
"يطيب المسا ويرق غصن وتهب رياح
لبس وادي الميعاد من سندس وشاحه
تحايت رياحين الصبا واينع التفاح
نمت واسفهل الطيش وانهل مسباحه
ياعل السنه هذي نديه بطون الراح
بعيدة شبه من علقم العام وجراحه
تقهويت صلف طعونها وارتويت رماح
تقاضت من المذبوح لعيون مذباحه
تمنيت وجه مابغيته يروح وراح
ترك لي تناهيدة ومرثية افراحه
نهار الشتات اول ضحى ماذخرت نياح
أثر عبرة الرجال عجلة و فضاحه
تحريت لاشح الرجا والسنين شحاح
سنين مهي سمحة محيا ومزاحه
عليه الملام اليا تركني خلي افراح
ولاشال من صدري بقاياه وارماحه
وعليه الملام اليا نبت بالضلوع جناح
ولافزز المعلوق صوته وملواحه
عليه الملام اليا سرى الموج بالسباح
ولاابحر مجاديفه على ضي مصباحه
خسرني وانا من غيبته ماجنيت أرباح
تخيرت اروح وخابر وقت مرواحه
وعليه الملام اليا ركض له صويب وطاح
ولا وسده كفه وغطاه بوشاحه"
"انساك لحظة واذكرك باقي العام
حتى وانا ناسي نسيت وذكرتك
من كثرماحنيت لك شوق وهيام
اصبر عليك وياكثر ماصبرتك
عذرك معك كان السبب حبس الاقدام
غيره لو تحب السما ماعذرتك
لك عين ماتبكي من طعون الايام
او ماعرفتك زين لين انتظرتك
حلم يضيع فداك ياكل الاحلام
ويكفيك بسنين الغدر ماغدرتك
ليل التجافي ليه عريت الاقلام
خابرك ذنب وبارتكابك خبرتك
كسرت خاطر لين ماعوّد حطام
لو هو بيدي ياخاطري ماكسرتك
ابطيت يالخفاق وجروحك ايتام
ويالليل لولا وحشتك ماسهرتك
لي بالالم موطن وانا موطن الام
للبوح ياسيد غلاي استعرتك
كان الكحل في ساحل الدمع مانام
تعال والا في غيابك خسرتك
كن الشوارع من خطاويك صيام
وانا الغروب اتنهدك واختصرتك
وتقول ناسي روح روح انشد العام
انا نسيتك فيه؟ حتى ذكرتك؟"
"مالعيني بهالليلة معازيب
ولا لمسراي وجه ولا هوية
جيت في البال واشعلت المشاهيب
جيتك بالمواجع حاتمية
قلت اباغيب عنك وقلت لك غيب
ليتني قلت لاتطري عليه
- ليه طابت طعونك قبل مااطيب
وليه ماطاب جرحي مع خويه
- اعتق القلب من سجن المحاديب
مافرح عيد فطر ولا ضحية
آتحراك بافواه المكاتيب
لين شحت علي الابجدية"
"جهمتك من مصابيح الطريق وشحت الأنفاس
بداياتي نهايات الكلام وضاع تالية
اهوجس بك من البارح وصليت الفجر بنعاس
مواعيدك سحابة صيف ساقتها شمالية
مواعيدك من الجدب العطاش وضيع العساس
عقب مازرفلت شهب الغوارب فيه عصرية
وابيك تقطع قياد القصيد بغفلةالحراس
بسولف لك عن طعون الغياب وحال راعية
غيابك هدم اسوارالسنين وعودت للساس
غيابك مارحم صمت الثواني لارحم حيه
لوانه جرح زبنته ضلوعي من عيون الناس
لوانه دمع يمديني بكيت وسال واديه
لوانه جمر سجيت الخطاوي مع شرار الياس
لوانه صوت غنيته على بحر الهجينية
قريب اقرب من الدمعة بعيد ابعد من الهوجاس
غيابك فارس قطع شراييني بجنبية
ذبحني سيف صدك وانت كيف يطيب لك مجلاس
غريبة منك ياعين الوحش ماتطري الجية
ياطهر الما يامطلاع الفجر يالصادق الحساس
ياذعذاع البختري بعد عشر أيام ديمية
يهج الريح باطراف الجديل وقدك المياس
جديل يزعل الخفرات لاسمعن بطارية
أشوفك بين شرطان الذهب واللول والألماس
وجفول الريم لاشم البنادق في مفالية
واعرض لك عتب خضر المواجع هبةالنسناس
أبيك تشوفني دور السنه في العيد عيدية
سترتك بالمحاني ماتركتك حرف للقرطاس
بحر مهما ارتفع موجه دفن موجه بشاطية
يقولون الهقاوي كل ماتكبر يشيب الراس
وانا اعرف راس لو شيب معه تكبر هقاوية
يقولون العرب ذل الحباري هيبة القرناس
وأنا أقول المسا ضاعت به فروخ النداوية
مثل حلم الشجر مهما تطاول من نصيب الفاس
وياكثر اللي يحسدونه على بيتين مرثية
على خبرك بغيت اقطف ثمرك وشحت الأنفاس
واغني لك وداعية وداعية وداعية"
"معك ليلِ طويل وقلب تاه بهاجسك مافاق.
وايقْض لك وجل شاعر خذته اردان ديمومة
تمناك الشعر ليلة نزف لك في مهب فراق
سأل سكينك البارد عن اول واخر علومه
انا يامدلهم العكش احن بغيبتك واشتاق
بكالك موطنٍَ يبست نخيله وانكره قومه
ترقب لك من ايام السهر مجنونك الخفاق
هذلُك الليل بلسان الظلام وغيبة نجومه
من ايامك ومرباع السنين وخده الرقراق
وعد رجال حدّته السنين وضاقت هدومه
شكالك بوح مايمسي بدونك واشتكالك ساق
امانيّك تبي قومة رجا متثاقل القومه
مشاريهك على صدر تخبره مايضيق وضاق
بقايا موطنك غصنٍ يبس واسوار مثلومه
تناهيدك على باله وذاق من الالم ما ذاق
يهج القلب في ضيقة مسا ..وانهاه وآلومه
مدى. مالك مدى وانت المزون بذاكرة عشاق
وانا خابر هدب عينك يحن ويغرق بيومه
كثر ماطاحت اوراق الخريف وللقصيد اوراق
عرفت البوح واشباه الاوادم عرفت همومه
وانا مليت مسباح الملل واستاذن البراق
يبشرني بميلاد المطر وبحفلة غيومه
بعيد وذكرياتك ناس وانهار وحبر واشواق
غريبة ارض مايمشي عليها ناس مزحومه"
"عشقتك ديم ياغيث الفيافي يانفل وأعشاب
يارذراذ المداد وشمعدان البوح وكتابه
ياجلجال الرعدلامن تهيض وانفتح له باب
ياديماس السديم المدلهم الطهر بثيابه
ادورك ولقيت اول مداهيلك نهر واعناب
عرفت اني لقيتك واحتضنت النهرواعنابه
ترجل فارسك فارس محارب مايهاب احراب
يصارع لك غضارفة الاسود وكشر بنابه
هزمت المستحيل وجيت لابس للفخر جلباب
انوخ لك مجاهيم السحاب وهذي اركابه
أبيك الياختفى صوتي تكون الصوت والمحراب
وابيك اليابنيت الحلم انت الحلم واطنابه
أبي عيونك وطن لامن غدت كل العيون اغراب
أبيك الباب لاشح الطريق ولافتح بابه
أبيك القاسي الراسي وابيك الاسمر الجذاب
أبيك الهين اللين وابيك الصعب مقضابه
واجيك بشعر ابو الطيب والوح لك بشلفا ذياب
واسلملك جوادي والقلم والسيف وانصابه
وعناقيد وزغاريد ومواعيد وقمر ماغاب
وقصب سكر يقاسمك السوالف وأنت اولابه
ولانك صوت مابين الحناجر تفتديه أرقاب
وأنا جيت افتديه وبانتصاري فزت بإعجابه
أنا ماقلت لك بعض انتصار يبلل الأهداب؟
أنا ماقلت لك بيني وبينك شي متشابه؟
أنا ماقلت لك فينا على بعض السنين عتاب؟
انا ماقلت لك عام المفارق من فقد نابه؟
بسولف لك عن الحلم المكبل بين ناب وناب
بسولف لك عن العشق وحمام السلم وأسرابه
دخيلك لاتغيب أكثر تعبت أدو ر الغياب
أنا واحد من الخمس الجهات وثاني أحبابه"
"لنا على الدنيا مشاريه وحقوق
ضاقت بصوت المستغيث المنادي
والبير شح بماه ياحادي النوق
لاتنتخي بمكبلات الاياااادي
طالت على يد الطهاره يد البوق
شفني تعبت ولاعتقني قيادي
اول ضحاياها عصافير وعذوق
وانا حدتني للشتات انفرادي
صحيح هالايام ماعندها ذوق
فيها اغتيالات المفاهيم عادي
من صابني وادمى من الصدر معلوق
مدري زناد الغير ولا زنادي
بوح المشاعر لوملا نزفه السوق
مفتوح باب السمسرة بالمباادي
يامن زعلت ولاحت بعينك بروق
حزني بوادي وانت حزنك بوادي
لايحزنك بيت لشاعرك مسروق
الحزن الاعظم لاجفتني بلادي
انا وطن من وين مارحت ملحوق
ازرع ويشبع جوعهم من حصادي
اما انت لك صدر التباريح مفتوق
لافاض تعرف ليه سر ابتعادي
الشوق لاعاند لك الله مهو شوق
وانا خلقت وراسي مالي عنادي
الشوق شوق الصوت لاصارمخنوق
بين الحناجر واصبح الصوت غادي
ماعاد هي شرهات عاشق ومعشوق
رميت عن كل الهقاوي شدادي
يشدني طاروق واشيل طاروق
ويحدني ياحادي العيس حادي"
"كنيت مر الكلام وطاحت أسرار
والليل نوخ بخفاقي ذلولة
القلب بين الشتات وطعنة الثار
ادماه سيد غلاه وعيطبولة
طفل تجرا على الحارس والاسوار
صوت لبيبان قلبي وفتحولة
لاشفته صغير قلت احلامه صغار
وان شفت الاحلام ياكبر الطفولة
ابعد من سهيل وان قرب للانظار
تقدر تراعيه ماتقدر تطولة
ياسيد الليل باقي منك تذكار
ودي اقوله ولاودي اقولة
شربت كاس الرجوله ذقت والامرار
من خوف لااطيح من عين الرجولة
لو الليالي تعود واقدر اختار
ماسقت رجلي مع القلب وميولة
الدرب مهجور والطعنات كفار
وصلت لاقصاه والموت بوصولة
ماعني اخبار وبصدري لك اخبار
والنوح يسرج من اوجاعي خيولة
ارهيت لك بالقصيد ومزن الاعذار
بكته الايام وعيوني بكولة
عساك حولي قبل مالحول يندار
وابيك حوله ليا من دار حولة
سلمتك ارض المشاعر وانت الانهار
وعدالة الظلم تظهر في شمولة
ياسيد الدار لاتزعل هل الدار
لاضاع انسان ضاعت منك دولة"
"أول الدرب كانت خطوته غير
انحره بالرجا والدرب توّه
جعلك لياركبت الريح ياطير
تلتفت ويحصل لي منك خوّة
ليلة البارحه ليلة مخاسير
ومن تسامى تخلى عن سموّة
و ان كتب لي وصادفتك على خير
كل شي تبي تسويه سوّه
اعتذر ليه وعلومي مغاتير
وانحدر ليه والحلم بعلوّه
وليه ماضما وانا مضيعك يالبير
وليه ما اخايل مزونك ونوّة
وليه مااشره ولي حشمة وتقدير
وليه مااجزع من الهاجس وضوّة
ساهي الطرف ياكثر المعاذير
غادي الراي خله في غدوّة
لاعدوي ولا والله يبي يصير
طيب القوم يعرف من عدوّة
يابعد هامتي عن نافخ الكير
ليه مااصد عن جاهل تفوّة
لايداحمك بافعال المناعير
ولايواجهك باخلاق النبوّة"
"مريت مدهال غالين وتعديته
الله يسامح خفوقي وين وداني
رديت قلبي وعيني طالعت بيته
وتسابقوله من اللي يسبق الثاني
ورجعت رجعة اسير ضيعو صيته
بجيوش حزني وانا اللي جيشي احزاني
وصلت بابه وقبلته وحييته
يقول ياعاشقي ماشفت سكاني
لو ادري انه بينشد كان ماجيته
جيته ببكيه بطعوني وبكاني
انا احسب انه نساني يوم خليته
طول غيابي وقلت اكيد ينساني
قال انت غالي وذا قلبي تمثنيته
ياذكرياتي ويابوحي وجدراني
هنا تزاعلت مع غاليك وارضيته
وهنا كتبتو اساميكم على اركاني
هنا قصيدك عن اول يوم حبيته
وهنا عبثكم مع وردي وبستاني
وهنا اعترف لك بغلطاته وظميته
وهنا كتب لك وقال اقرا على شاني
وهنا مكانك ذرفت الدمع وارهيته
وهناك عم الظلام ونام باجفاني
يالبيت يالسور ياحلم تمنيته
لاجاك قله سأل عنك ووصاني
حاولت اونه بصدري لين ونيته
حاولت اغنيه للمنفى وغناني
فديت ضحكه اليامني تقهويته
فديت جمر يعضه لاتحداني
فديت شلال لاحدر تلقيته
لاحدر اقصاه جاب اقصاي والحاني
دخيل موعد اليامني تحريته
دخيل خده ولونه لون رباني
دخيل جيده دخيل العقد واغنيته
دخيل خاتم عليه اسأأمي وعنواني
دخيل صوته اليانادى ولبيته
اقصد بشالى ومنديلي وفستاني
اسف انا شقلت عن بيت تعديته
الله يسامح خفوقي وين وداني"
"اسعد الله ليلة الميعاد والملح وزمانه
يامسى الياقوت لاحمر على جيدك وغنا
والهبوب اللي نثر قذلة وميل خيزرانه
ويش عذر الخيزران من الهبوب اليا تثنا
كل ماتلعب به النسمات يشفع له ليانه
وخدك البراق والا البرق من فيهم تعنا
احسب انه برق لوح لي ضياه وعنفوانه
لين شفت الخد منا والمح البراق منا
جادل لاحرك المعلوق بمزوح وميانه
كم تبادلنا العبث بعنادنا كم ضاع منا
قلت لك لاتفتح البيبان يصرخ سنديانه
قلت لك والليل طرف وآخر الزوار حنا
ان فهقت الشال والمجدول مايستر مكانه
كنت انا والريح خلانك ومجدولك وطنا
لاتسمي طيحة العقد وخلاخيلك خيانه
الخيانه لانزعنا اخلاقنا والصدق عنا
ماتركتك تزبن الخفاق الا انك امانه
وانت خابر نشرب الموت ونزبن من زبنا
ارحل وحقك علي اجيك يامرهف ثمانه
اما انا حقي عليك انشد هل التاريخ عنا
مر حيين الذمم واحتك باطهرهم ديانه
يخبرك كيف العذارى من فعايلنا عشقنا
ياولد عم الحرير الحر واخضر طيلسانه
ياعناقيد ثمرها ميل الغصن وتدنا
كنك التاج المرصع وارتكازة صولجانه
ليه ادور لك شبيه بشامنا والا يمنا"
"أنت آخر الحلم يامسراي ولا اوله
ابطيت واقف ولاودي وقوفي يطول
قفا لنبكي على الاطلال والمهزله
ابطيت كم لك بخفاقي تصول وتجول
وجه تغرب عن الترحال لاتسأله
احشم سكوته ولايكثر حديث الفضول
ضاق المكان وجزعت من المكان وهله
ياكثر ماضيقه عقدة حجاج العذول
ليت الظمى لاتجاهلته قدرت اجهله
لاخانت الارض والمسرى وخان الذلول
انا عشقت الطريق الصعب واتحمله
خسرت اشيا كثيره واستحق الفصول
ياطفلة الريح طال الليل يامدلله
اشتقت اشاهد سنا الفضه ولعب الحجول
يبطي صهيلك من الخفاق واستعجله
وحديث يالشارده يالصافنه يالجفول
لو مادرى البير عن شرهة عذوق نخله
ماللسواني خطيه بالنخل والذبول
اضمى وتروى الصدور العطش والممحله
والنزف مرباع مثله مثل أي الفصول
ياحادي العيس لاجابك حنين ووله
انت تعرفني ليا صديت صدت زعول
وجه تغرب ثمان سنين واشتقت له
مابيه يرجع ابيه يطيع بعض الحلول
ماقلت له بالوعد واقفيت ماقلت له
ماني من اللي تحده على اقصاه ويقول
الليل موحش ظلامه واستحيت أسأله
عن قصة النور واطراف الصباح الخجول
رقيت له بالخيال ولاقدرت أوصله
واكثر احلامي مع الايام ترقى نزول
والجادل اللي تثير الصمت وتأوله
في صمتها الملح والمينا وفرحة وصول
سكر قصبها تهادى للطريق أوله
في ميلته اعتدال وبعتداله ميول"
"قفا لنبكي بين الاطلال لحظات
في ذمة الاطلال حلم خسرته
هنا غداة البين سوت بنا سوات
طاح اكثري وقت الرحيل وعذرته
كنيت صوتي وامتلا صدري اصوات
كن الصبر ثوب عتيق استعرته
اشرب مرار الموت من غير سكرات
واحيان قبل اشرب مراره سكرته
مبطي وترحالي من الذات للذات
بيني وبيني الف بحر وعبرته
الخوف يشفع للحذر والتلفات
وانا لو ظلالي تلفت حقرته
الحلم حي وسيد الحلم مامات
مازال يكبر بي مثل ماخبرته
هزيت بيبانه وصحيت الاهات
وانهل دمع مابعمري ذخرته
واخضرت غصون الحزن والمعاناة
والصمت ليّل بالضلوع وسهرته
كل اكثري تلعبّه الريح لاجات
يامن يجمعني ليا من ذكرته
لو كنت اعرفه خامس الاتجاهات
ماشفته بكل اتجاه ونحرته
وجه خسرته ساقني للنهايات
ظالم ولكن في النهاية شكرته"
"ازهر العشب عقب غياب مدة
وغردت ورق واخضرت جريدة
قرت العين بمصافح مودة
وانتصف ليل وانكتبت قصيدة
ودي آغيب والخفاق ودة
ليلة الدمع والصدر ونهيدة
لاتجهمت عينك مستبدة
كيف اعاندك ورموشك عنيدة
ريع الليل وعيونك تسدة
والمحاجر قريبتهن بعيدة
لو بقى حلم يمكن نستردة
مرت سنين وجروحك جديدة
غبت هانت عليك دموع جدة
والمحاني بساحلها وحيدة
وان بغى الليل موعد لاتردة
لو على شاني اعطة مايريدة
لو بالايام قلب ماتحدة
وين هارون عن ست الزبيدة"
"يامطولك يالظلام وياثقل دمك
تستعذب النزف والطعنات والحربة
وجه بكابك ولا مديت له كمك
من سابع المستحيل بكاه تشعربة
يالليل اعرفك بحزنك دمعتك. همك
من كثر ماكنت لي موطن بلا تربة
لا امدحك في متاهاتي ولااذمك
يشتاقني..صدرك الاسمر وابي قربة
ملعون ابو التيه لانسّاك وجه امك
ملعون ابو الصمت والترحال والغربة"
"يالعام الاول طعونك طابت العام
وآخر طعونك سترته بابتسامة
والعبرة اللي ندمها عضة بهام
عضة بهامي من العبرة ندامة
كنيتها خوفة الحاسد ولوام
كنت احسب الدمع ياصل للكرامة
تزاحمت بالخفوق وصارت انغام
اثر انتصار العباير بازدحامة
حول غزير السحاب وغرقة اكمام
ولاغصن خضر ولا غنت حمامة
بوحي وظبي العدامة تالي حطام
ولابوح باقي ولا ظبي العدامة
وطيحة ثمنها جواد وضيعة لجام
ماهي بسلامة قريب من السلامة
يالمترف اللي حبست اللول بالثام
وضيك توايق من فتوق الغمامة
لك بالمحاني بياض وتالي اقلام
في كل الاوراق تلقالك علامة
لك بالمحاني قصيد ودمع واحلام
وساحل ومينا وبحرين ومنامة
يامدلهم الهدب واهدابك الهام
ياسبة الجرح واسباب التئامة
توك على البال اهوجس فيك بهيام
وحكي التعاليل عن قذلةوشامة
مرات ترمي زمام وتلبس زمام
وتسخر من العقد لاشك بمقامة
سكر سنين الشتات وملح الايام
ياشمعة الليل ياسيد ظلامة
ادمت خفوقي مشاريهك ولانام
وجربت حرب المضامي واحتدامة
سجيت الاقدام والا ادميت الاقدام
حزن الشمالي مبين من كلامة
لاجاك عني سفيه وفي خبر هام
اخذ الخبر بس طالع في ختامة
تلقاه ارعن ذليل ويرضي اقزام
وهذا دليل انتصاري وانهزامة"
"امرك ولاقربت حولك يضيع الباب
وتشابه علي الارض واندم على الجية
حدودك على كثر التفاتي عليها حجاب
او اني شمالي والمداخل جنوبية
اجيك بلزوم ولا يسد اللزوم عتاب
سلامة شموخك من يدين اليهودية
تمشيت من ساحل شواطيك للمرقاب
قصيدي وانا واثنين مارد وجنية
قصيدة عنب وعذوق والا عذوق اعناب
قلايد تخاطفها يدين الحرامية
تبينا نصير احزاب حنا ترانا احزاب
تبيها جماعية لعينك جماعية
تبيها تطيح ارقاب منها تطيح ارقاب
كتبها شمالي والمواجع شمالية
تبيها عن الغياب فبشر عن الغياب
تبيها وداعية تراها وداعية
وابي منك لاصارت عيون الرجال حراب
تشطر عن امواج الذليل وشواطية
تسامى ولبسنا التسامي غتر وثياب
فداك القصيد وعجرفاته وراعية
على شانك ارهيت المياسم بدون حساب
على القلب لامالت لغيرك كراسية
من اجلك مدحت اشناب لكن حقرت اشناب
فلسطين تكفيه الدماء الفدائية
شواطيك والزيتون والقدس والمحراب
فخرها فلسطيني عباته سعودية
ولامن نزلها غراب يرحل وابوه غراب
يدور على الغردق مكان لمواطية
صخيين بالاعمار ونموت دون تراب
بسلاح نزل جبريل فيه وسطع ضية
تعلمت كيف اقرا الحروف وشريت كتاب
لقيت الدليل انها ارادة الاهية
اباسامح اللي قال شاعر معاه اسباب
كتبها وله فيها مصالح سياسية
تعجل برايه تايه الراي ليته غاب
قصيدي مكانه في مكاتب وزارية
ولاتنشده لاغاب في غيبته وش جاب
سمين المعاني ماتفارق مسارية
وطينا على روس الافاعي وخشم الداب
بليل تقول الكحل الاسود بناخية
عسفناالاصايل يوم عرقت عقب مهذاب
مراجل عروبة والعقيدة إسلامية
وانا شاعرك يالقدس لك بالحشا دولاب
واشرع لك البيبان شوق وحسن نية
فقدتك وانا في الباب واكتب وانافي الباب
تشابه علي الدرب واسأل عن الجية"
"نهابة الريح تدحم صافنات الجياد
قحوم قبا طويلة ساق ضافي شليل
قدح الحوافر على الصوان قدح الزناد
عشق النبي الذبيح ابن النبي الخليل
ابطت وهي ماستثارت مجدبات الحماد
اعنها باللجام وتركب المستحيل
في معركة ثورة التصحيح حمي الطراد
والعز روس الاسنة وامهات الفتيل
لاني بالاخطل ولاحسان بس الو كاد
آرد على العد لامن هاب منه الذليل
عرفت من قصة البردة وبانت سعاد
ماهز غصن المشاعر غير شعر جزيل
أهل العزايم تزيد اصرار وقت العناد
اللي تنوخ نهار النايبات وتشيل
ماضاعت الأندلس لولا وقوف الحياد
ولايبلغ المجد من يرضى لمجده بديل
ياألسن الإفك ماضر البعير القراد
يبقى المصقل حبيس الغمد واسمه صقيل
لاكرم الله وجيه تستغيب العباد
لوقلت حاتم كريم تقول حاتم بخيل
ماللخفايف بوجه الريح غير النفاد
اما الرواسي بوجه العاصفة ماتميل
واهل الشداد استعادت حقها بالشداد
تعال واعطيك صدق البينة بالدليل
شفني حمم لاستثارت بي حروف المداد
يغص بي أرخبيل ويلتهب أرخبيل
اصحي الليل من غفوة عيون السهاد
واقوم الصبح لو ّ الصبح نومه ثقيل
اما قصيدي نخيل اعطيه صدري بلاد
ولا قصيدي بلاد أعطيه صدري نخيل
لعيون داري وربعي والسرى والهجاد
كفرت بالصمت في ميدان صوت الصهيل
إن ما تسامت حروفه للنجوم البعاد
ماجيت عابر سبيل ورحت عابر سبيل
أنا امتداد السحاب وللسحاب امتداد
أنا سقيت السنابل واستحق الحصيل"
"بين صبح الفراق وليلة الياس
حن قلبي عليه وقلت وينه
قال مر المدينة وانشد الناس
قلت ماشوف ناس ولامدينة
مابقلب الأغاني ذرة احساس
ولابقى سر بصدور أمينة
ولابقى لانذراف الدمع قرطاس
اكثري ليل ماللصبح بينة
لاتكدس ظلامة جبت الالماس
وانظم الليل بعقود ثمينة
ينتصف وأتمنى لحظة نعاس
ولين يرحل وغفواني رهينة
لي اراضي ولي منفى وهوجاس
ولي مواعيد وأكثرها حزينة
ولي قصايد ونار ودلة نحاس
وكل جرح جمعنا خابرينة
كلي مزون والوديان يباس
مات عشب المكان ويا سمينة
وانتقض بالضلوع العوج قرناس
والحنايا مهي قيود متينة
ليلة فراق كانت صبحها ياس
لاتحرك خفوقي قال وينة
قلت مر المدينة وانشد الناس
قال ماشفت ناس ولامدينة"
"جيتك من المظمى على رجوى السحاب
ولا وراي الا الطعون وهمها
مرات أحس بزرقة السمر الحراب
ومرات تطعني ولاني يمها
من كثر ماجربت بسنين الغياب
في غيبة من لاعرفها ذمها
يفوز باللذات جسر مايهاب
اللي اليا من قال كلمة تمها
من قبل لاهو يقولها يحسب حساب
وجيه مدحها مايرد يذمها
خل السراب وشوف مابعد السراب
والطعنة اللي ماتضرك ضمها
اضحك ليا ظنوا يبكيك الصواب
قل لابو الدمعات لابو كمها
وجه يخونك لاتعرضه العتاب
انسه ماهو كل الوجيه تعمها
طهارة اعظم ذنب من بعد العقاب
صرخة قبل تظهر تبلم فمها"
"تعدت ساعتين ولا تكلم خاتم سليمان
يمر الوقت والذبل بلولوها وسكرها
على صبح النحر طاح الجديل ولحف الرمان
يخاويه الظلام ورحلة الميل ومحاجرها
اميزها على كثر البنات وزحمة البيبان
وهي مابينهم حسيت فيها قبل اناظرها
عبايتها يناصفها الضمور اللين الريان
تصاغرها اليافزت ولاقفت تكابرها
تلفتها خواتمها يديها داكن القمصان
خجلها.طرفها الذباح معصمها اساورها
شهدها ملحها ثاير شعرها كفها العرقان
اليامن حمرت بكفوفها مسكة دفاترها
علاقة صدرها بالياسمين وحسرة المرجان
وبراق اليامنه تكاشح مايشاورها
عبثها بالحديث وغيرة الورد بشهر نيسان
وتهاجر كل قطعان النحل تحسب خسايرها
امانة كمها والشال الاسود يدحر الشيطان
تربت بس انامل امها تلمس ظفايرها
اقابلهاوانا ظميان اودعها وانا ظميان
ادورها ولامني تعبت ارجع وادورها
خلت منها الرياض الله يسامح غيبة الخلان
وخذت سكر قصبها والشموع وعين شاعرها
هنوف لاسرت تسري شمال وصبحها لبنان
عسى لبنان وجباله تجيه ولا يكدرها
دخيلك ياجبل سولف لها بالورد والريحان
وتغافل عن اماكنا القديمة لاتذكرها
تراني ياجبل لاني بطير ولامعي جنحان
ولا والله بقى بالصدر مايشبع خناجرها
تعبت من الطعون اللي عبثها يدمي الشريان
تسلطن سطوته بين الضلوع وقطع اكثرها
بنيت انسان يغريه الطموح وهدمه انسان
ومداين عشق لامن ردو الغالين اعمرهِا
سقيتك يامواعيد الهجير ولانبت ريحان
تركتك ورحلت غر المزون وطاب خاطرها
وعد مني بجيتهم اجي واصير لك هتان
تبي تنسى العطش ارضك من اولها لاخرها"
"هبي بكاس المباح وثني الكاس
أثمل بكاسك وغيه وابتهاجة
ليلة قراحك نبيذ بغفلة الناس
وسكر قصبها ولولوها وعاجة
ابشبعك شوف والاهداب حراس
اخاف بكرا بخيل ولانتواجة
ماني متأكد ولكن عندي احساس
الموعد الجاي مايضحك حجاجة
عليك مني ملام ان مرك نعاس
لاتخلي الجيد من واهج سراجة
رهنت لك بالغياب غصون يباس
ومكن سرابك على ارضي سياجة
وسناك فضة تحيط بعقد الالماس
يزمي بعيني وانا لي فيه حاجة
وزلة مواعيدك وحميّن الانفاس
والصدر توّه تنهد باختلاجة"
"على غصون الراك لاناح الحمام
اخضر غصن الحرف حزة موسمة
اقسمت بالرحمن والبيت الحرام
ان القلم ماخط مالايعلمة
الشعر له وقع مثل وقع الحسام
ان انصفه حي الضمير وقيمة
ماينثني لو نابغة جيل الكلام
خلخل مناراتة وحاول يهدمة
دم الردي معظم رداه من العظام
واردى من الخنزير دمه ولحمة
يالشعر وش فرق الحلام من الحرام
حرم حلالك والحلال يحرمة
فتوى واخذناها على حظ الإمام
من الكاهن العراف فتوى مبهمة
واللي وهبنياك لارقابك سنام
والجم افواه اهل الحكي والتمتمة
الياابتدوك اكتبك من مسك الختام
كن القلم رجال لاحمي نسمة
يالعيلمي اروي بك العطش الحيام
يافزعة الفكر العظيم ومحزمة
لبستك بقمراك وسهيلك وسام
وتمنتك جوزاك ضمن الأوسمة
اقطف رياحينك واحول لك غمام
وردتك الخفاق واشرب من دمة
مايلحقك مني عتاب ولا ملام
ياسبة طعون العليل وبلسمة"
"يطيب المسا ويرق غصن وتهب رياح
لبس وادي الميعاد من سندس وشاحه
تحايت رياحين الصبا واينع التفاح
نمت واسفهل الطيش وانهل مسباحه
ياعل السنه هذي نديه بطون الراح
بعيدة شبه من علقم العام وجراحه
تقهويت صلف طعونها وارتويت رماح
تقاضت من المذبوح لعيون مذباحه
تمنيت وجه مابغيته يروح وراح
ترك لي تناهيدة ومرثية افراحه
نهار الشتات اول ضحى ماذخرت نياح
أثر عبرة الرجال عجلة و فضاحه
تحريت لاشح الرجا والسنين شحاح
سنين مهي سمحة محيا ومزاحه
عليه الملام اليا تركني خلي افراح
ولاشال من صدري بقاياه وارماحه
وعليه الملام اليا نبت بالضلوع جناح
ولافزز المعلوق صوته وملواحه
عليه الملام اليا سرى الموج بالسباح
ولاابحر مجاديفه على ضي مصباحه
خسرني وانا من غيبته ماجنيت أرباح
تخيرت اروح وخابر وقت مرواحه
وعليه الملام اليا ركض له صويب وطاح
ولا وسده كفه وغطاه بوشاحه"
"يعنى إفترقنا! ماتجى عنك أخبار!؟
ودى أعرف ب غيبتى وش تسوين؟
ودى أعرف لضحكة القلب وشصار؟
وشلون لمّا للسوالف تحنين
للحين ضحكاتك نواوير وأزهار؟
للحين بسماتك بها برد تشرين؟
للحينها عيونك بها برق وأمطار؟
بعدك الا منه طرا البعد تبكين
للحينها تجرى تحت كفّك أنهار؟
وللحين وسط المحفظه صورة الشين؟
بعد الوساده تكتنز كل الأسرار؟
بعدك تصلى الشفع؟ وإلا تنامين؟
هى بعدها يدينك بها نور وسوار؟
هو بعده الدولاب حزن الفساتين؟
أحمر شفاتك ظل فى لونه النار؟
إذا بهت مثل الزمن لاتقولين!
بعد الشدو يعمل على عينك حصار؟
باقى حزينه "" بكلتك"" والتلاوين؟
باقى الحمام اللى على ليل وجدار؟
للحين يبكى لك وإنتى تغنين؟؟
باقى عصافيرك على نفس الأشجار؟
هى نفسها"" الركوه"" ونفس الفناجين؟
للحين باقى لى معك اى تذكار؟؟
عطرى بقايا ساعتى والدواوين؟
شفتى افترقنا وين ودتنا الاعمار!
شفتى كبرت وصار عندى بزارين
ماعدت أدور لجل أراضيك أعذار
مانى مصدق صار عادى تغيبين
الله يسهّل لك مشاوير وأسفار
وتفتح بوجهك وين ماأنتى تروحين
وقولى عشقنى بس خانته الاقدار
والا اتركيها واسكتى لاتقولين
لحظة ذكرتك طاح عن وجهى ستار
وقمت اتذكر ضحكتك من تمرين
فراق عادى ماأبى غير الاخبار
نفسى أعرف بغيبتى وش تسوين؟؟"
"ياسعود هذى تشبه الغيم ياسعود
لو مابها قطرة مطر يكفى الظل
تمرّ كن يمرّ بى أزرق العود
الليل زل وعطرها مابعد زل
بنت تصبحنى بـ فراشات وورود
وتبقى أثرخطواتها ضحكة الفل
تزعل وتتشيطن وأنا حيل مهدود
ولا بيننا غير الصباحات والطل
الليل سمّا عيونها عنى السود
والصبح دون عيونها قلت له ول
فتحت قلب ياعى سنين مردود
ناديت له ياتل قلبى ولاتل
تطرى عليّه كل ماهبت النود
لو قمت اسولف عنها سنين مامل
تحكى مطر خضّر معه يابس العود
دافى السوالف هددت هيبة التل
بـ غيابها ماعاد به شى موجود
بـ حضورها يتوحد الخل والخل
كنى بليا عيونها الصبح مفقود
ماغير اغنى من حزن ليت ياعل
أدرى بخيله بس بعيونى الجود
راضى بعقدها ماأبى منها حل
بنت جواهر هرجها عقود وعقود
ياسعود زيّن هرجها الكيف والـ هل
عمرى معاها من هكا الصبح معدود
بنت خذت من وقتى الدق والجل
انا عليها يعلم الله محسود
يارب تكفينى من الغيض والغل
ياهى قريبه والغلا ماله حدود
وحده ولكن صارت الكل بالكل"
"عطر شانيل: نيكوتين
لوتدرين!
إذا ماأشتقت
وإلا منى تمنيتك
وحيل إشتقت
وش اللى يصير!؟
يصير الناس بعيونى زجاج وابنيه وإسمنت
وتتشابه وجوه الناس
ولاتبكى غيابى بنت
ويتلون ورق ل أشجار بلون أسود
يصير البحر ماى أحمر
وهنا يتكدس الكربون حزن أسمر
وأفقدنى
عطر شانيل: نيكوتين
لو تدرين!
إذا ماأشتقت
وإلا منى تمنيتك
وحيل إشتقت
وش اللى يصير!؟
يصير الشعر كتابه عن ملامح قبح
وتغيب الشمس مطلع صبح
قسم بالله ياغيابك
رواية ذبح
حزين البحر والشاليه
كأن الحزن قدامى يمارس رقصة الباليه
ملامحنا وحزن وجيه
ولا عادت ملامحنا
عساها وجيهنا تقدر تسامحنا
على التشويه!
وأفقدنى
عطر شانيل: نيكوتين
لوتدرين!
إلامنى تمنيتك
وحيل إشتقت
وش اللى يصير!؟
تتلوّن عصافير الفضا بالليل
وترمى ريش
ترفرف جلد عريانه
يرمى الورد بتلاته
يبقى ساق ب أحزانه
ويفقد كل ضحكاته
ويهرب كل عقل فينى
يبدا الطيش
تضيق الأرض كل الأرض وأضيع ف هذى الزحمه
وأفقدنى
عطر شانيل: نيكوتين
لوتدرين!
إلامنى تمنيتك
وحيل إشتقت
وش اللى يصير!؟
عن عطرى تطيح وتنسكب غرشه
يهرب لون من فرشه
ويبنى ه الحزن عرشه
على صدرى
أصير أكثر من الأول حزين ومنهك ومدرى!
أنام من الحزن بدرى
تصير همومى وساده
أشرب ه الحزن ساده
وأفقدنى
عطر شانيل: نيكوتين
لوتدرين!
إلامنى تمنيتك
وحيل إشتقت
وش اللى يصير!؟
ما ادرى!"
"ست الحزن ياغايبه ( مين قلّك) ؟
إنى سهرت البارحه لين الآذان
عنك اتوه وكنت احاول أدلّك
عشان أسوى لك من الغيم فستان
ثوب على قدك يغطيك كلّك
حتى تصير أكمامه البيض جنحان
غيمه على غيمه وأحاول أفلّك
أطيّح إزرارك وأسميه هتان
من طيحة إزرارك نبت كل فلّك
ولقى خطاويك على القاع ريحان
ست الحزن لو هو بقى منك ظلّك
بيصير لى عن سطوة الشمس مزبان
بيبقى محلّك مثل ماهو محلّك
وعد لاأسوى لك من الغيم جدران
سقفه عرايش من عنب بس خلّك
ودرايشه مشمش والابواب رمان
من الغيم اسوى لك مطر مايبلّك
وبعد اسوى لك من الريح الوان
حتى اذا صاب الجدب يوم خلّك
سوالفك غيمه اذا الصمت هتان"
"كان الصباح ويومها كان الاثنين
شمس على كل الاماكن طلعتى
""شوفه يطالع"" قلتلك لاتخافين
حتى اتذكر وين لما قنعتى
الجو بارد نطلب الشاى هالحين
قمتى!وشفتك وقتها من دمعتى
حتى اتذكر قلتلك لاتروحين
والظاهر انك وقتها ماسمعتى
قلت اتحرا يمكن شوى وإتجين
طلعت ادوّر لاتكونين ضعتى
رجعت وحدى كانوا الناس ماشين
انتى فرقتى كل شى ماجمعتى
مضى على هذا الحكى اربع سنين
ليتك سمعتينى وياليت طعتى
من يومها وانا انتظر لين هالحين
لاآنا مشيت ولاأنتى اللى رجعتى"
"مادللونى فـ الصغر ياعذوبه
وابا اتدلل ياهوى مثل الاطفال
ابا اتدلل لو تطيعين نوبه
ودى اسوى كل مايخطر فبال
ابا اتشيطن بعده آقول توبه
خلّى يميلنى الهوى وين ما مال
انا طفل تاهت خطاه فـ دروب
وبكّتنى الدنيا ثلاثين موّال
(عفيه) اتركينى للنسيم وهبوبه
وارضى بطفل كله هبال بهبال
لاتفهّمينى عن ثرا عن خصوبه
ميّت شعيبى مبطى سنين ماسال
عمرى يمر ولا بقى الا غروبه
وللشيب فى كل المساحاتمنزال
طفلك حبيبك دلّليه بعذوبه
إنسي انك الليله تعرفين رجّال"
"لا ذكرت الليالى كيف كانت معاك
لا ذكرت ف وداعى كيف كانت يديك
لاذكرت فـ رحيلك كيف كانت خطاك
لا ذكرت ف غيابك يومى اوله عليك
لاذكرت فـ شتايه ويش سوا دفاك
لاذكرت انتظارى يوم قلتى بااجيك
لاذكرت الاماكن كيف توحش وراك
لاذكرت العيون ودمعها يحتريك
لاذكرت الدقايق كيف تمشى بلاك
لاذكرت القصايد قول هذى وذيك
لاذكرت الجديل وبسمة فى شفاك
لاذكرت الحنين وكيف يوصل اليك
لاذكرت وذكرت وماسعدنى مساك
قلت من كل قلبى حسبى الله عليك"
"لو تغيب عن الخواطر ياجميل
عشت كني فاقدٍ عقلي معك
بك يزين الليل ويزين المقيل
وأنتعش إليا قريت لدفترك
في حياتي صارلك وزن ثقيل
وفي مثان القلب بانن غرفتك
تسهل الصعبه وأيضا المستحيل
دامها يازين فدوه غرتك
ولأجل عينك مانسوم ولانكيل
دام ذاتك في نظر عيني ملك
أنت ليلي والقمر وأنت الخليل
ومن غلاك بعير مشواري برك
عند بابك ياطعامي والصميل
ياذراء برد الشمال إليا إحترك
إليا لحظتك أرتجيت من الجليل
ربي المعبود إنه يحفظك
غالي مالك وصيف ولابديل
ولاحدٍ بالقلب بعدك قد سلك
ملكه جمال جيلك ثم جيل
نجم ساطع جل ربٍ ولعك
نورك الساطع مع الرمش الظليل
إجعلتني في خفوقي أنحتك
وكن شعه مبسمك نور الأصيل
ياهنى أرضٍ وطتها شعتك
والوصف يازين ماهو بالدليللحبك اللي خافقي منه إنفرك
الدليل إني من إبعادك عليل
ولن قربتي قلت ربي ينصرك
وأنتي أعلم بالكثير وبالقليل
وباقي الموضوع هاذي مهنتك"
"جيت أبا اكتب جيت أغني جيت اوصف باللحون
فالذي أطرب هجوسي وأنعش القلب بنباه
في ملكنا اللي وصوفه عاليه ماهيب دون
فبو متعب صقرنا اللي مانبا قايد سواه
نسل أبو تركي صليب الراي غلاب الضنون
قاهرٍ يقهر عدوه فالزحام إليا نصاه
صيرميٍ يصرم القاسي يهين ولايهون
ومن تعدى عن حدوده دايم ٍ يلعن ثواه
مايهاب ولايبالي من خصوم ومدعون
ولن حكا قدام خصمه برد الدم في شواه
ونخوته إلها جميع الشعب دايم ينتخون
كان سر وكان ضر الكل يامبعد هُقاه
كلهم شجعان خلفه ماش خبل وماش دون
سكنه ربي بقلب الشعب وأيضاً في دماه
قايدٍ قلبه حنون وكلبونا مشترون
نشتريه بمالنا وأرواحنا ونبقى فداه
كم عطانا وكم عطانا وكم ذبح غبن مغبون
وكم رفع صرحٍ طريح ورجعه في مستواه
وكم قومٍ إرتقوا وقبله منول منتحون
وأصبحوا في خير حال وشافوا الأرض وسماه
وكم أدب بالشرع والدين قومٍ يفسقون
وأصبحوا بأفضل عمل بين التجاره والصلاه
قومٍ منول عملهم يجهلون ويرفثون
وإتركوا درب الرذيله وإتبعوا كامل نداه
وكم عطانا من يمينه والأوادم ينظرون
وحكمته نحسد علاها بكل يم وكل جاه
وكم سجينن من قيوده اطلقه من دون لون
اطلق الأسرى وربي مرسله إلهم نجاه
وأفرح أبناءه وزوجه ولعيون الأقربون
ووقفوا يدعون ربي يحفظه ويبقى ولاه
وكم عاجز راتبه شهري مسماً بسم شون
وكل شايب حقق أهدافه وحقق مبتغاه
بالعدد يصرف علاهم لوهم لايحسبون
الله عزهم بالقايد اللي ذاء عطاه
وكم منازل للبدوا بنيت بها يستوطنون
ومن فضل ربي وفضله ودعوا دار الفلاه
وأصبحوا بين القرى والمدن جمعاً ينزلون
هاديٍ هاديه ربي وللمخاليق مهداه
والبدوا قامت تطور والبني يتعلمون
ياعسى ربي يمده بالعوافي والحياه
وكم عداتٍ ناويه موته بغدرٍ يزحفون
بس ربي كاد كيد إعداه وأمسوا في يداه
وسرح المرسول منهم بلغ اللي مرسلون
الخطاء مانقبله وأنتم لهم مني زكاه
مثل جده يوم جات الليبيه بما يطحنون
العفو طبعه وربي علمه هاذي عداه
وكم دوله مزعت وقال لازم تجمعون
والسلاح اللي قتلكم من يداكم فالغزاه
والتعاون والتكاتف والتعاون منه قوه تصنعون
ولاتحلوا مجزرتكم ولاحدٍ يتبع هواه
ووسط مكه جاب إبن عباس واللي ينكرون
ووحد الكلمه وقال القدس صفوا في حماه
وكم تفكك إجمعه ولافيه غيره يصملون
وإعتزاء بان الخطا ماحرك إجبال السراه
في نهارٍ به فؤاد يون من كثر الطعون
وكن قلبه في يد العدوان يشواء كالشواه
يوم حل الكفر بأرضه يقتلون ويهدمون
جالها صقر العروبه دام ربي هو رجاه
وشال من أزر العرب واللي لداره يلتجون
لين شد إحزامها وأمست على الغاشم ولاه
سيدي عبدالله من ملوكٍ يرحمون
ولاحدٍ يقدر يهوزه ولاحدٍ شاقر عصاه
سادتٍ مايظلمون ولاهم اللي يظلمون
دايمٍ مع الرعيه والرعيه مع الرعاه
الله يعزه بعزه للعرب والمسلمون
وياعسى ربي يكثر فافئدتنا من غلاه
والله يثبت خطاه أمام كفر ومعتدون
وتسهل دروبه ويفرح مشيها دايم خطاه
هو سيدنا وحنى تحت أمر السيدون
لن زعل معه زعلنا ونفرح بضحكه جماه
إبن أبو تركي ترى الكايد لها دوم الزبون
موحد الدوله بسيفه والرجال اللي وراه
يوم جوها مع صلاه الصبح وإبها ملتوون
من الكويت اول مسيره والرياض اول مُناه
يوم باليمنى الذريفه ساق خصمه فالمتون
براس شلفاً من تصيبه دايمٍ يعرف وفاه
ثم صبح كل قوم وكل جمعٍ يعبثون
وحرم القتل الحرام وبان نوره من سناه
وحرم السلب الحرام وعاقب اللي يسرقون
وكل فاسق فالجزيره صار مبذوذٍ خفاه
قومٍ منول عملهم ينحرون ويجزرون
ولاينومسهم ياكود الرجل يرفس في دماه
جاهليه يهجدون أقرابهم ويصبحون
وكل واحد لن فسق تقول قومه ماعلاه
ثم صخرهم وعلمهم لمنهو يعبدون
وحدهم حد الحيود لسيل مقوى منتحاه
ثم حكم بالعدل فيهم ثم صاروا يبصرون
وإنقرض فعل الفساد واصبحوا قومٍ هُداه
هكذا حاكم وحاكم العيال المفلحون
عياله اللي خالقي دايم تدور له رضاه
لين عبدالله حكمها عاش دايم فالعيون
عاش عبدالله وعاشوا أخوان تركي إسنداه"
"إضحك وانا بضحك معك دوم يازين
ياقلهم من يضحكون بزمنا
فل الحجاج ودور الزين لا الشين
خل السعد فالك وانا معك حنا
وإرم الهموم اللي تحمل كما الدين
اللي بها قاس الزمن قد طعنا
وحسب جروحك من قريب وبعيدين
وحدد نهايه رحلتك يالمحنا
ثم إنطلق في رحلتك مع عزيزين
اللي بها الافراح مايزعجنا
اللي ليا غابوا دقايق عن العين
بغيابهم عقلك خطيرٍ يجنا
االلي لهم دايم تقول الرفيعين
وعن باقي العربان ابهم معنا
اللي لهم تدفع حياتك على الدين
وهمه عن غيرك ترى ماسألنا
اللي بهم طبع الوفاء للوفيين
وعيونهم على الحبيب إسهرنا
اللي ليا قالوا لقولٍ صدوقين
ودوم السراحه مابها أي ضنا
اللي لك المبداء وتاجك عن البين
ودامهم حيين ماخفت جنا
ناسٍ معك فرحا ولوهم شقيين
وتفرح ليا شافت محياك غنا
لاجل عيونك ماسألوا وين ومنين
ولأجل عيونك إسألوا إلك وإلنا
خذ راحتك مادام في وسط قوسين
وعليك حراس العيون أوقفنا
غزال يلعب مايخاف الخسيسين
وأهل الرديه عنه دوم يخسنا
معروف قدرك بين كل المسمين
ولحدٍ هواجيسه عليك إدرجنا
الموت دونك ياشعار العفيفين
ومن دونك الارواح مايحسبنا"
"مرحوم يازبن الكسير المخلى
مرحوم ياشيخ القروم المناعير
مرحوم ياللي فالمعالي تعلى
مرحوم يانسل القروم الشواهير
عسى جنان الخلد فيها تولى
ويغفرلك المعبود كل الغوابير
عساك بالفردوس دايم تظلى
وتسكن جنان الخلد بليا كوادير
الطيب فعلك والكرم فيك حلى
والمرجله ملكت فيها مظاهير
يمناك تعطى والرداء عنك زلى
وطيب ماهو طيبك رجاله عصافير
انت الذي في ساعه الضيق تبلى
يوم الردي يجلس عيونه مخادير
قرمٍ ولد قرمٍ ليا الجد الأتلى
وإلكم مع العراف مجد واساطير
من روس قومٍ ماتوالي تولى
اللي مع الفرسان جاب المثابير
وأنتم هل الطاله دواء لكل علاء
لطامه العايل وقومٍ سوابير
اهل العزاوي وكل مرٍ تحلى
وأيمانكم بالصدق تمحى العواكير
وبأيمانكم الغيم عنكم تجلى
تردون حوض الموت وسط الطوابير
انتم هل الطاله ولاقلت كلا
ولايجحد العراف غير الخنازير
ياهل الوجيه البيض في كل حلى
وراياتكم تسمو وتبقى مشاهير
ومن لامني عسى يدينه تشلى
والاء يصلب في حبال وشناكير
ولايهتني بالنوم وانثاه تتلى
ويموت في مضماه بين المعاصير
ويالله اغفر زلته وانت مولى
وامسح خطاه وخل عسره تياسير
وهون عذاب وبالبرد إله بلى
انت الوحيد اللي بيدك المقادير
عاش بحياته مارضى بالمذلى
رفيع نفس ولارضى بالمناكير
حليم زاهد حج مكه وصلى
وباب الشهامه مارضى له مكاسير
والصبر إله عاده عنه ماتخلى
وحكم القدر ماعارضه بالتدابير
حفظ لسانه بالخطا مايزلى
ولاحلل الزله وقول التحاسير
ويالله تجعله من البيض خلى
بعالي مقامٍ فالجنان النواضير
كمنه اللي لعيب غيره مفلى
ويستر عيوب اعلام إلها تقارير
وشال الضعيف اللي له الشمس تصلى
يبغى ثوابك مايباها مذاكير
كم من ضعيفٍ في يدينه تشلى
كان متشرد بين شهب المقاتير
ودمح الخطاء وحل العقد أبه هلا
والحقد ماشاله بقلبه قناطير
والجود طبعه ماحمل معه غلا
وفي مذهب اجداده يدينه مسامير
للغانمه عايش وبالطيب ولاء
والموت حق وكلبونا مسافير
يسل سيف الحق وللحق سلى
والطاغي امامه حباله مقاصير
ووفى العهد ماقيل في يوم ملى
ولاعيروه بمجلسٍ فالمخادير
نزيه ولكل الدناعات جلى
رفيع نفس ومن قرومٍ مخابير
وعنان المعالى إله ماسك وتلى
ولاراحت اعماله قطيع وطعاشير
واليوم في قبره وحيدٍ يظلى
ياكبر فقد اللي خذته المقادير"
"ياعين ياللي كبريائك على الناس
أصبح على العشاق رقمٍ قياسي
صرتي عَلَمَ من هامتك لآخر الساس
وسرك جمال وكبريائك حماسي
من زين طبعك صار هرجك كالألماس
واللي تحدالك هروجه نحاسي
عزك لنفسك رمزك اللي ماينداس
يوم إن بعض الناس عزه يداسي
يابو خدودٍ الخجل فوقها راس
مافيه مثلك صار من فوق راسي
من طيب روحك قلت ياطيب الأنفاس
ولايكرهك غير العداء والخساسي
قلبي ليا شفتك بالأفراح قباس
وأنتي عدو إلضيقته والمآسي
حتى غلاك أمسى بلآ حد وقياس
وتضماك وتجوعك جميع الحواسي
شربتني كاسك وشربتك الكاس
وصرنا على متن الغرام الرواسي
مشاعري زادك وتشرب للإحساس
ولخاطري منته بكاسر وناسي
ولاجيت لك غادي ولاجيت عساس
جيتك غلاء يوم الغلاء في راسي
يكفيك إنك ماش في جنسك أجناس
ويكفيك إنك في علو الكراسي"
"لحظه التفكير في باق الامور
شي لازم عند رجالٍ قراء
والسعاده دوم تجلب للسرور
ويفرح اللي عن خفاها مادرى
والرجل ماهو بمال ولاقصور
ولاكيانٍ بالجمال يوقراء
ولابمراكز فالمعالي لو يشور
ولاخبير عاش عمره فالعراء
الرجل من قام خيال المهور
نسل قومٍ فالمواقف تشهراء
من تربى بين فرسان وصقور
ولاتلوث في صفات المنكرى
من تمسك فالمذاهب والوقور
والسلوم اللي ملكها له دراء
من يوصف بالمكارم للحضور
وكمل الواجب وحرم للزراء
من عطى السايل وحرم للخمور
وساند اللي للرجوله قد شراء
محرم الشانه بداره ماتدور
محارب الزله ولوهي لوزراء
من يجيب اللي ينادي ياغفور
وإتبع مله محمد في حراء
فزعه المسلم ليا قال محسور
ومزبنه عند المواقف يذكراء
عله الطايش ليا جاه الغرور
ومزبنه عند المواقف يذكراء
معلم الجاهل اسود وذي نمور
وبالعمل ممدوح وأيضا يشكرا
قاهر الظلم المفدى والجسور
كارهن للي تقاعس للورى
محارب الغادي وزوار القبور
وقاتل البدعه بعلم يبهراء"
"الله واكبر على هالجيل
اللي محدر مع الطلعه
جيلٍ تخلف ردي الحيل
وعايشٍ خارج القلعه
ومخالفٍ منهج التأويل
ومخرب الشكل والسمعه
صابه تخلف عن الاصيل
وكالبنت ذراف للدمعه
يقلد الصوت والتقبيل
وطبيعه البنت من طبعه
ناقص ونقصه بكل الكيل
وعينٍ بترجيه منرمعه
موالف الهون والتمثيل
بالهاتف اللي جلب قمعه
باليوم ماريحه والليل
ساهر وشكله معه جمعه
لاجل بطاقه نسى التهليل
ونسى مقامه لدى ربعه
ونسي الرجوله وحب الميل
وروح بروحه بلاء رجعه
وامسى على شلته قنديل
ويقول خدي كما الشمعه
بالصوت واللحن والتدليل
يعرض لنفسه كما السلعه
رضي المهونه مع التذليل
وكرامته مالها وجعه
يمثل الجنس بالتفصيل
من عقب ثيب يجي ورعه
ورضي على منزله تنزيل
وحلل على وجهه الصفعه
جيلٍ حواله وطتها الخيل
ومصيبته مالها رقعه
من عقب عزه هواء التبديل
وللوطى بدل الرفعه
وعقب الرجوله رضى التقليل
ووقعته مكبرك وقعه
خايب مدامه هواء التدجيل
وللخير مافيه لو مزعه
فاشل بعمره بمتر وميل
ومسيره العمر منلطعه
الناس تسعى ورى التحصيل
وموضوعنا يجمع النطعه
والعمر كله يهز الذيل
وياصف لضيقه على وسعه
يختار رقمٍ من التخييل
وتقول هاتفك ياجمعه
وبصوتها الناعم الجميل
تقول فالرقم منخدعه
هاذي بديات هالعليل
آنيستٍ بالشحن ولعه
وقامت تغنج بقال وقيل
فرحانةٍ غير منفجعه
وإستمحنت تغري العميل
وجوارح الكل مندفعه
رضي على نفسه الخليل
ومكارم الرجل منشلعه
نوب تغلى ونوب تميل
ونوب تحدث عن النفعه
منذل بالقول والدليل
وماهو برجلٍ ولاربعه
خال من العز والغليل
وابوه مايرجي الشفعه
يفرح ليا شاف له مثيل
ويمشي مع الناس متبعه
نساء ينقصهن التحميل
ومنهم الكبد منفقعه
مسوٍ ذكي بفعله الهبيل
مايدري انه سهل قمعه
ولو آصفه بنقلي الثقيل
نباء نسافر معه جمعه"
"القدس صارت من إسرائيل مطحونه
وزادت فالإجرام ليت الله يجمعنا
تصلخ وتطبخ وفاسقهم يهدونه
ويعثي بهم بالقنابل ليش سكتنا
الصبح رشاشهم لامايطفونه
وبالليل طيارتٍ إبهم تغلغلنا
وعقب الضحى نشرتٍ بالموت مرسونه
وحنى توفت أحاسسنا ومغبنا
تلعب على كيفها ماهيب مذهونه
والكل لاهي ولانذكر تكلمنا
والقدس بسكينهم عنقه يحزونه
ولامات من حزهم ولاإحنا تحركنا
ستين عامٍ وهم للموت يحدونه
لاكن مامات يامولاي أنجدنا
وإفزع لنا فزعتٍ للضد مجنونه
وعالج بها خافق اللي له زمن ونا
وإقهر بها اللي سنين يحد لسنو نه
اللي على دوله الإسلام منجنا
مافيه غيرك يغيث لناس مغبونه
ويكف عن مسجده لكافرٍ غنى
يا أرحم الراحمين النفس مشحونه
على الكفر دامهم عله وعلنا
كم صغيرٍ وشيخ وشاب يرمونه
وكم إمراءه إقتلوها وليس مزعلنا
وكم طالب بالشوارع جو يغزونه
وكم إمراءه شرشحوها كي تذللنا
يارب حرك قلوب الدين وركونه
وإرفع لباب النصر ماهو مكللنا
وياقاده العرب والإسلام وعيونه
المسجد اللي يدمر لايودعنا
قوموا على نصرته لاخابت إظنونه
مدام عينه علاكم إزهلوا بأنا
قوموا سويا وشبوا نار من دونه
ونادوا على القدس حرب لمن يحاربنا
تكفون ياهل الأمر لا لا تخلونه
ماعاد نبغا لشرب الشاي والبنا
الكفر سوت عياد البطش معلونه
ستين عامٍ تذكينا وسلخ إلنا
تذبح لأقرابنا والقدس مسكونه
وأيضاً أمام الملاء عمدا زياد إلنا
نبني جدار السلام وهم يهدونه
حتى جدار السلام اليوم ما أحرمنا
نريد حل النزاع ولايريدونه
وحب التملك بأراضينا لهم هنا
وحكم فلسطين نيتهم يبيدونه
ويملكونه ويمسي ليس موطنا
أكيد نعجز نجيبه وهم يجيبونه
مدام حنى نصور كيف مقتلنا
صارت رهينه بليا دين مرهونه
وعلوم الأقصين ودنا وجابنا
لنكان إبه دينةٍ نسد لديونه
ولن كان غزوٍ نحارب عن مجادلنا
وإشعار دار العرب من مات يهدونه
عبر إذاعات ترسله وياصلنا
وأهل الحجاره راع المدفع يحذفونه
من قوه إعزومهم إله إيتحدنا
ياكيف لو المدرع هم يسوقونه
والطايره تلها الكبتن ومثلنا
كان إبركوا للوهن والذل وإظعونه
وعاشت فلسطين حره وعزها رنا
وضاع ون العرب اللي يونونه
وعقب الأتراح الأفراح خاونا
وصرنا ننام المسى وهمه ينامونه
ولابه إحتلالٍ يشقيهم ويشقنا
ويجف دمع العذاب اللي يهلونه
ولمجادنا بالله المعبود هللنا
عفنا مذاق اللذيذ اللي يقولونه
وإنسدت إنفوسنا مما يقابلنا
موتٍ حمر مايجوز العلم من دونه
وش عذرنا واللعين سنين يطحنا
وتكفون باب الجهاد إلنا تفكونه
ياقاده العرب والإسلام دزنا"
"الهواء ماهوب عيب ولايُعَيب من هواء
ولايِعِيب الرجل حبه للعذارا والنسا
الهواء دربٍ نظيف ولامشابه من غواء
وتايع المله غرامه نازعٍ عنه الكسا
له قيود وله حدود وله تحالف بالنواء
خاليٍٍ من عيب شرعي ومن لعل ومن عسى
الهواء جمعاً نحبه هو مرضنا والدواء
به نِهِِيم وبه نغَيَم تحت جوٍٍٍ مونسى
السعاده في طروقه وأسألوا أهل الهواء
بالعشر تبصم بأنه من مشابه مانسى
والله اللي نزله فالقلب وأيضاً فالشواء
وفي مثان الدم مبحر والجسد كله رسى
يشبع النفس العليله من ضماها والطواء
ويبري جروحٍ قديمه طبها فيها عسى
يَنزل إهموم الرجال اللي لها بيت وحواء
ويفرح حجاج الذي من لين عوده قد قسى
الهواء ثوره سعاده وعدها فيه الرواء
ومن ورد عد الهواء الضيق عن صدره خسى
له غيوم وله بروق وله سحابٍ فالجواء
كالربيع إليا وطى دار البدوا به تونسى
يحيي العود الهشيمه وللورق كله حواء
ويسقي الأرض التي فيها الجفاف يقسقسى
ويتبدل حالها عقب التعري والخواء
وتلبس الثوب الخضر وبزكى النسيم تنسنسى
ويطرب العشاق زينٍ فوق خدتها إنزواء
وتفتن اللي شافها بالعين وإبها وسوسى
الهواء يجعل قليل الباس كامل للقوى
ويتجدد بالنشاط وللإراده كرسى
والهواء بيت وسيع وآمنٍ مابه ذواء
والوحوش الذاويه بليا شرابٍ أو حسى
الهواء يجمع وليفٍ مع وليفٍ له سواء
تحت شرع الحب تمشي فالصباح وفالمساء
بالتآلف والتقارب والمحبه ورضوى
وصدق منطوقه ذهب ماهو بنطق مفلفسى
الشرف اول صفاته وبالنزاهه إرتوى
وخالصه فيه النوايا وغير ذلك لنكسا
عفته عفه سليمه مابها كذب ولواء
وخاليه من خدعه اللي فالكلام يبربسى
الهواء يبني بيوت راسها طاح وذواء
ويجمع الشمل الممزع وللنفوس ينفسى
كالبحر قد شبهوه الناس قدمي في سواء
وغبته غبه عميقه ومن مشابه يرمسى
ولاذكر تايب قديم ولاجديدٍ له طواء
وكل عاشق مع هواه لكل باب متربسى
الهواء موضه تزكرت لذيبها يومه عواء
وتتبع أحداث العصر فالنطق ويا الملمسا
كيفٍ مميز على قلوب المخاليق إلتواء
ولحدٍ من قبضته سالم علاهم روسى
له فنون وله عيون وله طعون ومحتواء
ومن عناه الناس تفرح والعقول تهلوسا
يجلب الهم الشديد ولسعته مثل الكواء
ولايموت ولاحدٍ يقدر لرجله يركسا
عايشٍ على العنايه والحفاوه ماصواء
سيدٍ آخذ مكانه فالقلوب مقرنسى
للنشاما والعذارى ضابط برتبه لواء
ومدرسه منها الفوائد والمكاسب تلمسى
جنه الدنيا هواء الخفرات ماعنها حدواء
ومن تفوته جنه الدنيا يسمى المفلسى
هن سموم لضيق صدرك يومه لصدرك شواء
وهن عدو الهم كان إنه لغزوك قد حسى
هن قراح الماء وعذبه وفي حنين لرغوى
بك حنون ولك وليف ولك طبيب منفسى
وقدمنا الشعار قالوا إنه أفضل مستوى
مع تمام الدين لبسك من خيار الملبسا
الهواء تاج الرجال وعزها والمهتوى
والوسام اللي بحاضرنا يكون ومرمسى
والهواء يبقى على مر الليالي ماهواء
عالي قدره وشانه وبالعيون ينعسى
والحياه بلاء هواء فقر على العالم ضوى
لين عقم للحوال وللأماني ليسى
والختام إن الهواء قايد ولاهي بهقوى
تحت قاعدته تروح أهل الهواء ثم تنكسى"
"بينه وبين الشاعر سلطان دباس الحافي
سلطان ياراع الوفى والجمالات
يامسندي لن ثورت معركتها
يافاتح بالطيب كل المجالات
رايتك بيضا والعداء مالحقتها
قرم محلك في رفيع المحلات
ومهابتك دنياك ماضيعتها
شجاع فوق إعداك صوله وجولات
ومعزتك أصيلة ماركتها
وقلبي دخلته من طريق البطولات
ومروتك قليلة شاكلتها
والرجل يظهر بالعمل والمقالات
ياللي يمينك كملت مسألتها
رجل على المبداء وروس الطويلات
يعجز عداه وحابرن حابرتها
ياصل مرامه مثل باق الحمولات
اللي حقوق الله هن كملتها
رجل على الزانه ضراء لاالخبالات
وينومس إرجال أله مقربتها
ولاياصله قول الخزاء والسفالات
وأهل الردى علياه ماقربتها
من ألاد حافي كاسرين الظلالات
اللي مواجيب الملاء كملتها
اللي ماتخشى ولاتهاب المظلات
واللي تحاربها ترى كاسرتها
ربوعي اللي كامله فالكمالات
وعزومها بأيمانها مرهيتها
تارد وتصدر حق وألاء بطالات
ومهيبه والقوم ماهيبتها
إلهم على البيداء بطوله وطولات
وروس دخيله بالرخص مرخصتها
جهيمان منهم وباقيله سلالات
يشهد لها التاريخ ياجاهلتها
من باسهم ألقابهم هن دلالات
ومن قوها العربان متناقلتها
شلوه من الكفار يوم النكالات
واللي غزتها هاهنا قاضيتها
وسلطان قرم من رجال الصمالات
اللي توفي عهدها بحاضرتها
نسل دباس اللي ظهرله عقالات
وورث لنا اللي صعبته هينتها
رجل ماعاشر للدقس والحثالات
والغانمه يسعى لها بغانمتها
للغاليات يعيش بعام وحوالات
وكل غاليه مارخص لها غاليتها
وانا احمد الله مكسبي فالجزالات
مسيرتي ترى العداء معقرتها
تعقر لشين الطبع وأهل الخلالات
اللي تفشل للرجل معرفتها
اللي على الرجال عار وذلالات
ولاهي تكيد الناس لن كايدتها
والحريعرف حر وألاء اعتزالات
من عالم دانيه في مقدمتها
اللي تساوي للردي فالعدالات
والراقيه والدانيه موزنتها
وصلاه ربي عد كل المجالات
من فعل والاء قالت قايلتها
على رسول جاب خير الدلالات
من عند رب الكون جاء خاتمتها"
"ماكل شيٍ ياعرب صار بالكيف
لوه على المزاج هانت ظروفي
وزانت كسور الحال من غير تكليف
وكل غاديه تعود في اسم صوفي
ورفت على سقمي جميع العواصيف
وجورح صدري بيحن العزوفي
ودارت صروف الوقت عبر الصواديف
وغناء حمام الورق بالحان حوفي
ولاح السحاب وبارقه يكسي الريف
وطفى لهيبٍ واقده وسط جوفي
وتسمحت كل الدروب العرانيف
ومدت سماح الروح كل الكفوفي
وبدى سمو المجد بين السواليف
وقلت اصول العود ويا الدفوفي
وطاحت جنونٍ سهلتها الملاقيف
تحت شراع الحق غصب وخوفي
ورجت لحون الشعر باحلى التواصيف
بابيات شعرٍ اطربت للصفوفي
وسار السعد عقب الكتوف المهاديف
سالم من اوهام الغدر والندوفي
وسج الفكر في باقي العمر بالطيف
والشمس صارت ماتحل الكسوفي
ومرت جمال الطيب وياء المعاريف
والشرع للاخصام صار النصوفي
ودارت رحاتٍ مطلقه للتحاسيف
وبدى على البيداء اطولك شوفي
وقلت طروق اللي تحل التصاريف
ومات النفاق اللي ظهر له ردوفي
وشدت طغاه كثروا للمغاريف
وردت عداه الدين عنا مناكيف
وحلت لنا جمله جميع الحروفي
وفك الحصار اللي بناله خناديف
وامسى على الساحه يجول ويسوفي
وردت حماه الراي على المشاريف
ومركزوا بالعلم كل كل العروفي
وراحت تدور احلى العبر بالتواليف
والكل عمق عهدت الروح عوفي
والعمر يزها مالحقه علم بالحيف
ويمر للي عذبه بالوقوفي
ويرسل على المعلوق كل المجازيف
كنه يذكر خافقه كل روفي
يبدى كيان المجد عملاق ومخيف
على الذي بالغدر يمه يروفي
وحنون للي داخله حب ورهيف
اللي على شوفه يعد الرفوفي
والصدر يدله عقب ماقال تسويف
ويرعى على ارضه شروح مخلوفي
والخاتمه انا امير المواقيف"
"كثر الحكي سواء عَلّي إنتفاضه
فالشعر والاحداث حتى فالاسلام
دمار شامل في خطابه حضاضه
يضيع المسلم ويحكم بالإعدام
شيطان شاطر عاجلٍ بإنتهاضه
يفرق جموع الناس والضيم قدام
ليا أقبل علاك تقول مزين بياضه
وليا بخصته داب فصيله السام
يسعى ورى التخريب لاعب رياضه
ومن النشاط تقول لاعب للاجسام
حكيٍ بهرنا مشيته وإعتراضه
تمشي به جنوده على كيف مارام
تذهل ليا شفته ملاء كل فاضه
وترعب ليا شفته على الخلق قوام
مليك عرشه صعب عنه إنقضاضه
واللي ملك له حط له سرج ولجام
هاذيك جنده واقفه وذي رباضه
جندٍ ربها بالهواء وغيرها إرغام
اللي رباها بالهواء هم غلاضه
واللي رباها غصب من ترج الاكمام
وقول الرذيله للمنافق فضاضه
يصنع بها مشكل ويرفع لها إعسام
وهاذيك مجتمعه وهاذي نقاضه
ناسٍ فرقها وناس ماتحت الاقدام
ياطا علاهم عجل وأيضاً براضه
ولحدٍ وقف ضده بربعه والأرحام
وقول الخطا خيم علانا بقاضه
وأيبس حلوق إقرومنا قبل تنظام
قول الخطا اشوف طالت عراضه
اليا متى والناس ماتسوم تنسام
واللي نباه يذود يشرب حياضه
ومن عداد إجنودهم حط ضرغام
ياناس اضعف اسلحتنا اتعاضه
والكلمه اللي ماتبى حلف وإقسام
تلقى على شين العمل لاإعتراضه
وليا عصى يرفد لايفتك بالاعلام"
"لن كان ناوي تطوي القرب بالصد
قلي وش العلة وريش القضيه
مذكر عليك أخطيت يالين القد
ولايوم حطيتك بدرب المنيه
أنا عليك أحتاط للجزر والمد
وأيضاً من النسمه وعن الشمس فيه
أهواك وأحبك وهذا منطق الجد
وعمري بدونك عايشٍ للأسيه
أمشي ولاغيرك على البال يرتد
دايم ملازمني بروحه وجيه
وغلاك في جوفي بدايه بلاء حد
وغلاء الوفاء ماهو بمثل الحضيه
واليوم جاي وداخلك للجفا رد
من دون لاتنسب عليّ الخطيه
شكلك لقيت اللي معك ناصف السد
وشارك لك الأشواق في كل هيه
روح وأنا كسبان من يمك البعد
ولاني بلك باكي ولاني ضحيه
قطع الرجاء أخير من كذبه الغد
اللي بها المغشوش فوق اللضيه
وأنا طويت إرشاي من كامل العد
ولالي معك ممشى ولابي حميه
والرجل ماينزل عن العز والمجد
ودرب المذله للنفوس الرديه
روحي عساها خيرتٍ يأبيض الخد
وأنا ترى بروح وأنسى القضيه"
"اسمع اذناب الخلاء قامت تدربك فالطسول
وجالها حس وضريس وكنها في خمخمه
تتبع الدرب الأليف ولاهي بحول الوصول
موالفه للمنحدر وجنه سواء في عمعمه
من مهفه في مطفه ومن عذولٍ في عذول
والحياه الرايقه ماهي لها مترحمه
إعبدت درب المهونه لاتعيش ولاتزول
والصفات اللي رضتها كاصفات المسلمه
لعن ابوها ماتنام ولاتصوم ولاتقول
عابره درب عسير وصدقها تتوهمه
تحضن الموت الأليم وترمي افراح تجول
ولالها غير الدمار اللي رضت في مبسمه
دنيت فيها الشر راحت قطيع في فلول
ولاتساوي بالعمل وزنه بحق محرمه
والبشر عاشت سواء بين الملاهي والخمول
وغيرت وجهه نظرها للهلاك معلمه
ولاحياةٍ للذي يمشي حدورٍ في نزول
من تنكس عمره الباقي يكون مقدمه
عالمٍ غاوي وتايه يوم زادٍ للخبول
والمنيه علمها بالغيب ربي يعلمه
ياموصله الرسايل يامفرقه النزول
اشهد ان الحق منكم للضياع معممه
والحقايق فالخطر قامت تعرض للذهول
والسلامه مكسب اللي الخطاء مايدعمه
والخفايا عندهم قتل الرجل بغدرٍ تصول
فارس الغرات دايم الرجل مايزهمه
والغدر احد صفاته بالظهر دمه ميول
عادة اللي بالضعافه كل حق قسمه
والشجاعه للقروم اللي نحور للقبول
لراعي السيف الشطير اللي مقامه يحسمه
للرجال اللي علاها العلم يطرق للطبول
وتفتل حبال الغبن والحرب مرسى ودسمه
من لها مجد قديم وسار فالدنيا يطول
لين خلاء قدمه العدوان قدم مسممه
الشجاعه عد قومٍ مايجيه الاء الزحول
من مضاربها تخل الشين يترك مغنمه
عز قوم عن محارمها وضد للطبول
تنصف الجال في حاضر مواقيف علمه
والمروه للرجل تاج البطوله والفضول
عند ناسٍ ماتقدر كود قرم بحزمه
والرجال اهل الوفاء من تعزز كل جول
ولاتعدى فوقها القالات باللي تردمه
ولاغريب بالحياه اللي تقوم ابها الذلول
والثقال إبها خفاف ولاتساوي همهمه
علام غير صفاته بالصفات اللي تقول
عندنا شرع جديد الظلم دايم ندعمه
اذوت النايم وعاثت بالزهاب وبالحمول
وضيعت بعض الشباب اللي حياته منعمه
والله اكبر ضد من عانق خراب بالدجول
من يحلل بدعه البهتان تمشي محرمه
وكل عام والعرب تنفد عبر احدى الفصول
والعمر عمر مكانه ونت متورمه
والصبر علمٍ عملبه والامور إلنا تدول
والنهايه غايه الشيطان دايم مظلمه"
"مرحب هلا من خفوق ماتيقولها جن في صاحي
لمعه ولمخه من الخماتمثل الزلازل بالاسياحي
ترقص وتبرق رعدها فاتومسرحها عقب مرواحي
قمرا دليله على الخلاتنجم المغني اذا باحي
طرقه طويله على النياتوعسر المماشي خطر طاحي
زله قدمها عشر مراتواحد بعشره نجى راحي
صحرا معاصيرها زافاتخلا لاراعي وسواحي
من مرها رحلته ماجاتراحت ضحايا للاشباحي
زرقاء وبيضاء على الساحاتأرنب وقناصها لاحي
ديره وتخلوا من الطاعاتهذا سلاحك وذا سلاحي
تحضن عشائر بلاء عاداتخساره مالها ارباحي
ترعب وتذهل قديم فاتوحامل الاصل مرتاحي
ماجالس اقوامها ساعاتولامر راحل ونزاحي
ولاتنكر الجهل والجهاتديره بلاء دين وافلاحي
وتعرف العلم والجهاتديره على دين الافصاحي
هاجت وفاضت ورى القلطاتوعضيلها صار سباحي
ماهر وشاطر وإله عرضاتواسباب عجزه تمزاحي
بدل وحول على الموجاتوتطفله لاعب ارواحي
هرب وعربج هواء السمراتويجر موال يالاحي
صيغه مبرمج على القالاتوالحال في وصف تمساحي"
"صبرت من ظلم الموالين و الناس
لين ان صرت اليوم محروم كاسي
عشر سنين وضايقاتٍ الانفاس
والوقت عياء لايعين مقاسي
صابرو عايش شارب علقم الكاس
واداري همومٍ بقلبي رواسي
ابرد اوجاع الزمن ولدعه الخاس
واجلس ببطحاء والعرب بالكراسي
من بينهم كني قتيلٍ من الفاس
والراس كنه قاسمينه بفاسي
ماني ذهب صافي ولانيب بنحاس
ولاني جماد وخاليٍ للحواسي
ولاني ضعيف وخالي العز والباس
ولاني بحي وشاهراتٍ حساسي
ولالي من العربان من قال لاباس
ولاني بسالم من هروج الخساسي
ولاني بضاري للملاء احني الراس
ولاعشت يوم مساويٍ للمداسي
ولاني بعيد وسالمٍ قرب الانجاس
ولاني على ظلم الموالين قاسي
ولاني بعهد الزير وحروب جساس
ولاني بمن يهوى مديل اللباسي
ولاني لظهر مقفي القوم نداس
ولاني بمن تطلق عليه المخاسي
ولاني بمن يهوى بعد عز الافلاس
ولاني بمن بيته نهارٍ يحاسي
ولن قلت لاني امتلن كل الاكياس
ولحدٍ بغاو الصدق ولاني بناسي
كني من اللوعه غريق بالاطعاس
وكني بي الطاعون وللطب عاسي
وكني اسير من معاديه ينداس
وكني عشان الناس حنيت راسي
وكني اقالب بين مكوى ومحماس
والحال تشوى ووزعت فالتباسي
ظلمه زماني مالها حد تنقاس
ولاهي على المعروف حتى تقاسي"
"كل يبا قسمه من النفس مامت
ووده يناول حاجته للحبايب
حتى ردي الحظ هقواه وصلت
ووصلت كما تاصل بقايا الجلايب
ووده يسير سلعته يوم خسرت
السلعه اللي كسروها القرايب
كني ضعيفٍ للرديات جهزت
ولكل خسرانه أشد الركايب
ماني على الشانه شفوق ولاحمت
على مراعيها شبابٍ وشايب
ودوم الرديه للضعيفين لو قلت
بأنها هي الربح والكسايب
وياهل التجاره عاركم فيه ماهمت
ولاهمني لو كان وصفه عجايب
وعلى المنازل اعرضوا عندكم بنت
وعلى جميع مدربات الكتايب
يمكن يجيكم طايش لعينه اغرت
وأطلق جباير عاصبين العصايب
ولاني بللحاير بناقل ولو عزت
والرزق عند اللي يدير الهبايب
الواحد المنان بأسمه تعبدت
اللي خلقني عابدله وصايب
منزل نوله على تتبعت
محمد اللي حط بين النصايب
وبنتك مريضه والمرض منه ذلت
ودوم المريضه ماتوف الطلايب
ولنكان تونس بالنيابه لي اثبت
وابرد اللاهب واكون الطبايب
ولافيك خير ولاتكرمت واذنت
تعرف بشباب الفتن والحرايب
وأثرك مامثلك من الناس منصت
ولالك شبيهٍ يوم رمي الضرايب
فتال وأيضا الزور في وصفه ابدعت
ونشرات اذاعاتك ملت للحقايب
تمشي مابين الناس تنشر لما جبت
كنك على العربان وآل الحسايب
تجمع علومٍ صدقها إله ماصبت
والصدق يبغاله رجال حضايب
أما عدوٍ مرمسن لي ولانمت
وألاء شريكي يالعين الصلايب
تبدع لزورك تالي العمر ماتبت
والكذب واضح ياوزير الكذايب
من الغبن جاني كلامك وعلمت
بانك تمنالي قوي الغلايب
ودك اعيش ضعيف كما تكلمت
وهذا صحيح القول فالك ترايب
الحسد طبعك مفضله دون فضلت
وحبلٍ بليا حسد من يدك سايب
وولدك ابدالي على كل ماشعت
وابداء علي علوم فيها الغرايب
وسفكت ابشع مابقى لك وماحزت
بأني بغيض وفزت والابن عايب
وسعى ورى الغايه وانا لحاله اعجزت
دامه شفوق للنهب والسلايب
كم من دهر وانا عن وجيهكم شمت
وأصبح يجي من يمك العلم خايب
وماني بتال القوم والبيت ابه طفت
تالٍ عمل ربي ولاني بهايب
خلك على صيغه قتالك وحرمت
على لذيذ النوم عمرك نشايب
فاهم شاطر للدقاقات تممت
واليوم عزز ماقفك للكرايب
ولابيننا ياكود شي إبه قمت
وشين العمل ضده بياض السحايب
والعمر واحد عن دناياه كفرت
واللي بقت تلحق بحام الغصايب
ولنكان تذكر منوتي وويش خربت
أنته عدوي محضر لك رقايب
والعاليه وقفت من دونها ونلت
مقصودك اللي منه سقت الذرايب
وقفت في وجهي بمابه تحمست
وشربت من شين العمل والصرايب
تفرح ليامني انا ماتسنعت
واكبر فرح لن كان بعت النجايب
وبلواك كانني لخيرٍ توفقت
ولارحت بين اللهو والاء اللعايب
ويابوك يالمسكين مهما تكبرت
والله ماتكسر لواف الحضايب
منته بكفوي لو تفرقعت ثم طرت
ولاأنته بعالي لو تعلى الهضايب
انا مسند وانت خبلٍ ماسندت
وجدي وجدي ماضروا بالندايب
والناس ماقالوا عن افعالها غبت
وتشهد بفعلٍ يجعل الدم رايب
وأمحق مناسب فالملاء هي ماناسبت
ولانته بوافٍ للعدل والوجايب
نباح للطرقي عن الواجب ابعدت
كانك من افعالك وكيلٍ لنايب
مكروه من كل المخاليق لادمت
ملعون واللعنه علاكم سكايب
مشرك بأشراكك على الجن وكلت
تتبع بليس اللي بيده الكلايب
تقول في عالمك صالح واصلحت
وانته عن الشانات منته بتايب
خايب وخايب ليه لله ماصمت
ثم قلت حق ولاتلحقت غايب
ودارك بعد فقدك ترى كيف سوت
بلاه قلي ياقوي النسايب
ويالعنبو رجلٍ حباله تطوت
ولاأبدى لحاجات البني والرعايب
لعاب للميسر على دربها شبت
وأفنيت عمرك خلفها بالهذايب
تمرح عباد الله وانته تنشطت
مع كل شيطانٍ تجيد الغرايب
كانك اسير الهند والصن والبنت
ومن دونها حالك تجر النحايب
ولالك مرام ولاتعلمت واعلمت
مع اصحابك اللي مسنده كالخشايب
ضعيف نفس ولاتكرمت واكرمت
دايم تدسس بالشجر والزرايب
بالخوف يالمسكين نفسك تعبت
ودايم ترى تملاك كل الشوايب
كم من ليال سجلت فيك ارهبت
واللي سواتك يلبسونه نقايب"
"السلامه مكسب الرجال في وقت السعه
مكسبه قبل إيتخطى في حقوق الآخرين
السلامه لا اللقافه ذي الحياه الممتعه
هي مكاسب سيد التجار قبل الكاسبين
هي سلاحه هي مقامه والخبول مضيعه
ولا خسر رجلٍ تمسك في كلام المنذرين
هي حزامه عند غيره يوم ناس مبيعه
ولا يساوى بالعمل بايع وناس مشترين
هي صفات العاقل أللي ذنب غيره ماذرعه
ولا تلى قوم الخطا واللي وراهم هالكين
هي حزامه في مقامه هي حزام لمضجعه
هي جناحه يوم غيره في الزحام معزلين
هي مضامين العمل واللي يضده طقعه
ولا نخا قوم لهاذي يعرفون المدبرين
هي وجود العاقل اللي ماهوى للطربعه
ولا رضى باهل الضعافه في ضلوعه ساكنين
هي عشيقه عاقلٍ الشين يكره مربعه
ويكره اللي لمثل ذلك كارهين وقاتلين
السلامه من هواها ماتخيب مطمعه
دايمٍ هاو السلامه في همام الاولين
هي مرابيع الامان اللي علاك مربعه
وفي حشاها هايمٍ وفي كل عامٍ بك تزين
الهنا داخل حشاها كالفروع مبرقعه
تذبح الكايد ويفنى ماوصل للركبتين
دايمٍ باجمل صفتها ماتجيك مرقعه
ولا ذكروها بالملام اللي بها مستبشرين
المروه من قيمها بالعقل لامسكعه
وتنحني للي هواها ولا هوت للمنتحين
السلامه ماتخاف ولا تجي متروعه
لين مبداها سليم وترفع اللي مهتوين
ولو نضمنا طرقها النبع واصل منبعه
وأستمرانا الكتابه بين حين وبين حين
لاكن الموجز كفايه العوارف تزرعه
لين تلحق جمته وألا تقول مقصرين"
"الوجيه السود تبقى فالبدايه والنهايه
دايمٍ ورى الدنايا يمترون المتر كله
دانيه ورى الدنيه لامكان ولاولايه
ولايسرون الجليس بقول زين وكظم زله
عايشه تحت المهونه من حكايه في حكايه
والشنيعه والرديه دربها دايم تدله
كلبوهم فالرذيله ينظمون إلها الروايه
والاصيله والجزيله حلها من دون حله
من حكايه في روايه وكملوها بالوشايه
نعنبوها من رجال ذكرها بالخير قله
ماتعد إبها المروه والتوخي للوقايه
والسعد منها يموت وكل مستور تفله
ولاتفيدك بالرمايه في نهار جاء رمايه
وسيفها المدفون يبقى في ترابه ماتسله
وماتسرك فالمعارك بالسيوف وبالسقايه
ولاتساوي عند مثلي فاللوازم قدر بله
لاعزاوي ولاحميه ولاوجد فيها جدايه
دايم قل الرجاء بوجيهها تشوف دله
ياعساني ياعساهم ياعساهم ياعسايه
ياعساهم بالدمار اللي يدمر ماتحله
مايعزون الرفيق وشوهوا اسم السمايه
والسوايا بالاسامي مجعلت شيٍ محله
دايم اهل الرذيله من اهل اهل الغوايه
من طواغيت البشر والشر باسطتٍ لزله
فالها رمل التراب ونمدح ارجال الحمايه
الرجال اللي عدو احزامها دايم تذله
من عملها عكس ذلك ماتسمى بالسوايه
فرقها بالحيل واضح وكل مستورٍ تفله
من تخسي للمعادي ولاذكروها بالخسايه
من تنومس واحد مثلي وغازيها تغله
والوجيه البيض تبقى ماتدرت بالدرايه
تاجها تاج الشرف والعز تاجٍ ماتمله
فاللوازم لك يمين ماتمدح بالدعايه
والدعايه مادعتها تعتلي بيتٍ وفله
ولو نضمنا ماوصلنا للنهايه يالبدايه
لاكن الهاجوس سجل هاجسٍ باللي حصله"
"سلام ياللي مضربه فالعداء سام
وألطف من الريحان على الموالين
يانسل من ريخ مواقيف وزحام
بحزمه وعزمه كلبونا متخاوين
وصرنا بدين الله صيام قيام
والأمن تب ومحتسين المعاين
وقمنا على بني العلاء والعلاء قام
وعلى صروح المملكه له عناوين
وعشنا سواء مافيه خاسي ونمام
ولايستوي عاقل وناس مجانين
نمشي على متن الطويلات قدام
قدام في قدام تمش الضواعين
ونبني من التعليم إقصور وخيام
وصرنا على العالم نسود وسلاطين
وقمنا نغيث الارض عام ورى عام
وحسادنا إلنا ماقالوا مساكين
نعطي وناخذ فالميادين حشام
نحشم ونحشم وللمنادي مناجين
ورفعه بلدنا عز وعز(ن) للأعلام
وسماء علمها فوق بتطوير بانين
سباقة(ن) للريح والغير نيام
ولكل ذربه وغانمه لامتراخين
سواء سواء وحكامنا خير حكام
وفبلادنا حنى الجميع متعافين
ومن الكتاب العدل وإنصاف الأحكام
ويفرق مابين اللي على الشر ناوين
أمن وأمان وديننا دين الإسلام
اللي به الله طالبينه وراجين
ولوي أبكتب إفتحت كل الاقسام
وصرنا عن الغايه بعيد متناحين
الغايه اللي أمرها كلها هام
وأهم من فتح الكتب والدواوين
وأحق بالإخلاص إبلاد الإمام
اللي بها حكامنا والقوانين
إملوكنا اللي مادعموا أي ظلام
وراع الظليمه ماوجدله معاوين
واليوم جيتك يابعد كل مقدام
ياللي لك الصعبات تغدي تهاوين
ياقاهر الطاغي وواصل للأرحام
يامهجدن من يكثرون الاكاوين
ياراعي الجزلات ياميرنا العام
ياللي عليك الناس دوم متوالين
وورود صدار على كل مرسام
وكل إله مقصد وفيك متوارين
أمير راسي ماتحركه الألغام
ويرخي بنانه روس قوم شياطين
ومعروف إن الراي لن قالله دام
ولايخلف أمره لادروع وبلادين
فهيم واعي وسطوته لخصمه إرغام
وعليه ماتعلب اسود وثعالين
خبير فالتدبير سريع الإلهام
وحنى على دربه ودونه مفادين
يكسر ويجبر ماإنهزم دوم هزام
ويشيل حمل ماتشيله بعارين
صليب راي ويكرب انفاس وانسام
وفي نظرته صفق الفخر من نياشين
رفيع نفس وخافقه كنه إحرام
طاهر نزيه ورادع للملاعين
يعطي وكفه مدها عنه ماصام
دايم تجود ولاتونت لباغين
والرفق والرحمه لها دوم زمام
وتضفي على العالم رشاش وتغاشن
والله جعله رحمت بغيره رحام
وتزود دايم مغبنوه المغابين
والدين والتقيا لها دوم لزام
وليا دعاء المعبود لدعاه آمين
متواضع للشعب وللحكم شكام
وإرسانها في ساعده يامضاهين
وشاق الرياض ونجد وبحبها قام
ورمم جميع إفتوقها والقطاعين
وفي حبها يصحي وفي حبها نام
وأمسى غلاها بالدماء والشرايين
ماله مثيل اقولها واقسم إقسام
اللأ الذي اخذ صفاته ياغافين
ابوه اللي عالج اسقام واسقام
اللي فعوله ماهي بحكي حاكين
سرى بسيفه ليل مع كل مرزام
وروض صعايبها حضر والبداوين
وصفه عجيب ومذهل لكل فهام
حر مضاريبه تفوق الشياهين
عبد العزيز اللي له المجد سوام
ويمناه ماترحم غريم ومثارين
ومن صابته طيره على جثته حام
وبالسيف أفعاله عليها البراهين
لينه بلعب السيف ماهر ورسام
وفي رسمته تلقى الخصوم مترامين
عبدالعزيز اللي قتل كل الاورام
وخلاء الخلاء يصبح بيوت ودكاكين
مليك عز وللمعاين هدام
ويمناه تعلوا فوق كل الميامين
وخلف لنا اللي للرفيعات وسام
سلمان زبن اهل الفقر والصواوين
حر وبأرقامه حجب كل الارقام
وملك سمو المجد بليا محامين
صليب راي وللجزيلات همام
وللغانمات يسوق بأغلى التثامين
وماتكسب الزانه وسلمان قدام
والطيب والذربه إله فعل دارين
كريم مايبخل على الكل قوام
ولروسنا تاج وفيه متضاهين
فخر فخر ابو الكراسي والاقلام
ريف الضعوف اللي من الثوب عارين
وستر النساء طنخه ولاهيب بالخام
ووفي حقوق الرجل وايضا النساوي
يحل مثل الغيث أرزاق وانعام
ويروح والعالم تباكى محازين
ومن دونه الهقوات ماتن بأوهام
وتمسي هقاو الغير جمعا تهاوين
ووالله لو اكتب بيمناي والشام
إني موصف له بكل الموازين"
"حيا الله اللى يغيب ويسرع الرده
اللى يجيني الى منه تباطاني
قلبي يوده و حالي كنها القده
ودي بشوفه ودونه حوم عقباني
يا صاحبي جارك الله وش ها الصده
مهوب حق تولعني و تنساني
ان كان عندك حكي بي خامل السده
فانت المصدق وانا حقي وما جاني
اهرج على ما تورى والبخت بده
لا تستحي يابعد حي وحياتي
ترى حلاة الهوى لا طالت المده
مهوب يوم صديق ويوم قوماني
وان كان ما انت بمصافيني على الشده
وقت الرخا واجد ربعي وخلاني"
"يالله يامجري القمر من مغيبه
يامرجعه للشرق من عقب تغريب
تفرج لعين من وجعها مريبه
عيّا يفيد بها الدوا والتطابيب
هذا لها خامس شهر مستصيبه
بين الرجا والياس والخبث والطيب
على الذي من دونه ارض تعيبه
ما ياصلنّه متعبات المناجيب
ليت الهبوب اللي تجيني تجيبه
لاشرّقت من نجد من غير تجنيب
لين اني اقضب مقدمه والتوى به
عقب التفرّق والبطا والتغاريب
يقرا لمظموني وانا اقرا لغيبه
سراير تكشف بليّا مكاتيب
اللي على فراق شوفه غصيبه
نهار قفّينا على الفطّر الشيب
ادعج غنج كنّه عيون الربيبه
شيهانة تفرس بكل المخالب
المترف اللي مايماتع صويبه
جرّبت منه وكل شي بتجريب
العين خرسا من طربها غضيبه
فيها لطرّاد المودّه مغاليب
والراس ذيل اشقر يشعشع سبيبه
يسبق اذا جنّ السباياجناديب
والخد قنديل الدجا ينسري به
عليه من شغل النصارى كواليب
وعوده كما البردي ليان رطيبه
يومي به النسناس بين النبانيب
وملامس مانشت منها لبيبه
الين من الديباج دمث المقاضيب
وريحه كما ريح الزهر في شعيبه
في مربع علّه من الوبل تشعيب
ممطور امس ومدرس ماوطيبه
واليوم شمس وفاح طيب على طيب
لاوهني الذيب يرفع قنيبه
وانا قنيبي بالخفا شقًت الجيب
ماوالله اصخي به وانا خاطري به
لو غتّرت سود العوارض من الشيب
يا اهل الهوى سود الليالي صعيبه
ياما سمعن بفراقهم عقب تقريب
خطّ بسجلي مالغيري قريبه
عطف بلطف واجتماع وترحيب
وصلوا على سيد البرايا طبيبه
ماافترّ دولاب الهوى للطواليب"
"ياسلامي علي اللي يستحق السلام
ردّة بيّنه ياللي تعرفونها
ياهل العرف والمعروف باح الغرام
هرجة ماتفيض الا بقانونها
كيف حالي محت ماباق الا العظام
وين ابلقا دخاتير يداوونها
من سبب جادل شفته وانا بالمنام
جابه الحلم والصمّان من دونها
ماتسرّ العلوم ولاتفيد الحلام
صرت في سالفة ليلى ومجنونها
لو تعّبدت مابين الحجر والمقام
كن عيني الى لدّيت بعيونها
قال بعض العرب طرد المودّة حرام
قلت الاثمار كل الناس يجنونها
مايلوم الهواوي بالهوى الا الفدام
حرّموها وراهم ما يطولونها
جعل من لامني يبلى بِزرق الوشام
لين يدري بفرقا البيض وشلونها
ماتشوف الجمال اللي حداه الهيام
ماتجنّب هواه ولو يحدّونها
لاجزا الله بنوّ الخير ورق الحمام
كل ماشافته عيني بكى نونها
ساجعات على المسعى وباب السلام
من ورا المدرسة برّا ومن دونها"
"ياحمامه تغرّد فوق غصن الجريد
هيّضتني وشاني مفختٍ شانها
جعلها الله لراعي شوزنيٍٍّ مجيد
يكسر النايفه من ريش جنحانها
الحمامه لها بالناس كيدٍ شديد
كل حيٍّ شكا من قوّ شيطانها
ذكرتني هوى اللي مثل عنق الفريد
قبل تدهكني الأيام بثقانها
لاسقى الله على قلبي نهار الشديد
يوم فرقا العيون لشوف حيانها
كل ماقلت طاب الجرح عوّد جديد
يوم فارقت منزلها وبلدانها
الهوى طالبه لامات كنه شهيد
والمحبه كثير الناس ماصانها
منوتي والتمني خابره ما يقيد
من قضب سلعته من عقب جحدانها
لذة العمر تنقص والليالي تزيد
سنة الله بهاليها وسلطانها
كل من جت له الدنيا على ما يريد
بدّلت له طرابتها بحقرانها"
"سرا البارق اللي له زمانين ماسرا
صدوق المخايل بارقه يجذب الساري
على فرعة الوادي وسيله تحدرا
وغنت طيور الماء على الحاير الجاري
مر بي غزال بعد عرفه تنكرا
عليه الله أكبر كل ماحل له طاري
نطحني بقرض الهيل حدر المشجرا
جميل المحاسن لا ظخيم ولا عاري
أرى سلت العاتق إلى صد مادرا
من سلت العرجون في صافح الذاري
ابو لبة مثل القمر ضاح وأسفرا
وإلى غابت القمرا تقدى به الساري
صويب الهوى مسكين مشيه على ورا
ترى النقص فيه حيله أقوى من الضاري
برى الجرح منه ومن الجرح مابرا
وهو يحسب إني يوم طال المدى باري"
"عصر الثلاثاء نطحني جادل غطروف
سقو سقى الله نهار شفت به غالي
نبنوب عوده على الموده وفيه زلوف
ومنين ماهبّ نسناس الهوا مالي
سود محاجر عيونه والهدب مرصوف
ميّاس الاعطاف خدّه يشعل اشتعالي
ابصرت عقبه وانا قبله قليل الشوف
واسقا عروق الضماير عقب الاهمالي
شفته وهو حاسر بالثوب والنفنوف
واشقر على عزلة الردفين ميّالي
سبحان من صوّر اخلاقه بحسن وصوف
كتف وردف وقيدل وفنجالي
هذي وصوفه وطلاّب الهوى مشغوف
ليله نهاره مشيح مرقده خالي
ياويل من ذاق لذّة ضامر السرجوف
وابطا عليه العلل من عقب الانهالي
يارد حياض المنايا بالرجا والخوف
ويدافع الوقت من حال الى حالي
يازين مالي عليكم بالهوى معروف
ارحم رحمك الولي في وزن الأعمالي"
"أهل عدد ماخط حبر بالإيمان
وأغلى من الياقوت وأجمل من الحور
وأخن وغوج من شمطري وريحان
واحلى من البارد على الكبد منظور
بكتاب نجابا لفاني مسيان
أمسيتبه مستر وأصبحت مسرور
خط الرفيق اللي لفابه زعيمان
أمورخ بأول سفر عقب عاشور
يشكو من الفرقا مسافة وهجران
متذكر مع صاحبه وقت وعصور
بعد قريت الخط والبال نشطان
دنيتلى مسطورت بنت مسطور
الأم حره وأضربوها بريمان
وترعى من النقره إليافا إلى الزور
ومرباعها بين الحنادر وبنبان
ولها بابو نبطه معازيب وأنشور
شيبا من الشيب الشلاهيب بقران
من كثر مأقفت وأقبلت تقل بابور
وعقب أستتم القيض بدخول شعبان
دنيتها وأرسلتها يمت الهور
ومن الخمسية إلى هجر وعمان
تنشد مع اللي بوشهم غرس وقصور
وأخلى عتيبه والشلاوا وقحطان
وكل الحجاز أخلاه من غير محقور
وذكرت لنا بين المحاني ومروان
في عقلة الشباك والسعي مشكور
تارد على مدهالها مثل ماكان
مير أجنفت والناس منهى ومأمور
وأنت الطبيب وخذ من العلم مازان
وأقنع من الواجب إلى صرت ميسور
ترا غنات القلب تدعيك سلطان
ويكفيك عن الذيدان الأقراب همرور
وتراك ما أنته وأريش العين بقران
أقعد وجرحك فالحشا تقل ناسور
وغديت بين الناس كأني جليدان
لاجبت فود ولا صبح الكفر ماثور"
"مثل اللي ماتوا !!
ما خذوا من هـ الحياه إلا دعاء الصالحين ..
وكيف ماتوا ؟!
كيف عني تبعدين ؟!
وأنا مثل اللي تواصوا بالصبر لحظة الدفن الأخير ..
لكن تباكوا ..
كيف بـ حيا العمر دونك ..؟!
وكيف أفضفض .. وما هو على صدرك صداعي ؟!
أو على من هو بـ ضج ؟!
لا صحيت الصبح عادي ..
والمكان الصاخب /.. الهادي ..
ما يعج أبكل فاخر من عطورك ..
أو نسيتي تقرئي لي فوضى هـ العالم بصوتك /.. في جريده
وأنا من كحلت عيونك /.. لحظة أنساني /.. وأتوه
القهوة تبرد ..
وأنتي تضحكين ..
وأنتبه لي .. وألقاني أشرب لك يديك
أنتي حتى .. ما طلبتيني اطمني عليك !!
ما يهمك تتركي روحك ف /.. قلبي ..؟؟
وكلما خفتي عليك ..
تعاتبيني
لأني أهملتك ولا .. اهتميت فيك ..
قلتي ببعد /.. وكنت أنا أبكي عليك ..
قلتي ببعد
وكنت أنا أجهش .. أبيك
حتى .. شوفي اش لون ذبلوا !!
بين أيديه كل عصافيرك .. وماتوا
مثل اللي ماتوا !!
ما لقيت إنسان غيري ف المكان المظلم / المعتم
حزين ..
كان لون هذا الليل طافي ..
زحمة أحلام /.. ورماد /.. وه المنافي
كانت أوجاع الشبابيك الخشب ..
كبريت شوق ..
وكفين عاشق في ضماد الطيف ناموا ..
وفي رثاء أشيائك الولهى /.. العيون
/.. ب الدمع طاشوا ..
مثل اللي ماتوا !!
ما عرفت أمحوا ملامحهم وأعيش ..
كيف أعيش ؟!
أمحوا ملامح صورتك من دروب العين .. وأنتي ؟!
واقفه بأخر بصر فيها يا عمري تلوحين ..
ماخذه كل الأمان اللي عطيتك ..
وما تركتي لي هنا إلا الحنين !!
دفتر ضما ..
وحبر البكا الأزرق مواجع هـ /.. اليدين ..
حزين أعاني ه الفراق /.. واتقيني
اتقي النسيان ..
والألم لا ضاق ف أمي ..
حتى ما تاخذك من قلبي /.. وحنيني ..
حتى شوفي أش /لون جرحك ..
كلما أغفى يصحيني /.. يبيني ..
واتقيني ..
أقول : بكره ترجعين !!
تسألين الجرح عني .. هو ../ حزين ؟! ولا نسيني ؟!"
"وأحبك .. قبل لا تقطف .. بثغرك .. بسمة التفاح
تِهندم أكفُني هَكّا .. خطيئه .. واحتضر لك بوح
ما بين أحضانك أتنمل.. ثمل.. من لقمة اللقاح
حبيبي .. وما على عيونك تنام وانطفي مذبوح
تعال.. وأثمر بقلبي .. عيوني وأكسر اللي راح
تعلم.. لا .. تخليني وأنا ماني بحمل.. جروح
أبيك.. اليوم تشعل بي شعورٍ بالشفا وأرتاح
وأخاف الضيقة من حزني تكدر خاطرك وتروح
تكون العتمة في ليلي ملامح وجهك المصباح
حرام ألقاك في عيني ولا تحيى بروحي .. روح
تعال.. أفتح شبابيك الوهن عن غرفة الأشباح
ولوك اللي .. تلوكه.. لا تهمك شرهة المبحوح
عشان الصبح .. يِتَّفَح عصافير .. وندى وأرواح
ويورِق طين غربتنا .. نشيدٍٍ للوطن .. والدوح
تقّرب لا تخاف الموت من عشقي وهات أرماح
على صدري ونام أجمل طفول ومرتبك من لوح
طقوس وشكل أوردتي .. إذا قلت الألم .. قل باح
أَعِدْ تلوين .. كراس السهر من ضفة الملفوح
هنا أِغْرِس بعض منك بعمري وأرفع اللي طاح
بعمرك واكتب إحساسي ربابة جفني المفضوح
بعينك شمني حتى تنوّت لي .. الحياة .. أفراح
تعبت ألقي .. لعاب اللعثمة .. من فمي المكبوح
ولكن ما تعبت أهدي حلومك من سنيني .. جناح
لأنك.. أدفا من دمي على قلب العنا المنقوح
حبيبي ويا بعد عمر الهدب في غمضة المرتاح
أَبَفْغَر .. فاه كفين اللقا .. وأقرا دروب النوح
حبر .. سافر برجلين القلم يكتب حُفا .. ورياح
صرير البرد من شُرفة عيون استرسلت للأوح
مُدَثَّر بالألم .. حتى ريوفك .. تلتبسني وشاح
أو أني ما عرفت أنطق بهذا الآتي .. المسموح
أنا قبرك.. أذا كنت الكفن .. يا عشقي الملحاح
وأنا أخر رمق يا ليتني في نظرتك.. يا روح"
"الإهداء : إلى الشاعر سرحان الزهراني لملامح أحدنا لم تكن معه في تلك الليله حين قال الأخر : أن البحر حقيبة رحلة الغروب المليئه بِ غناء النوارس وتبغ العابرين !
خيّل لِيْ هذا الوقت يا صاحبي شي
إن السُحب عصفور واصابعي ريش
حتّى نبَت في دفتري هـ الشعر حي
واسرفت تأويله ولا شفت به عَيش
جيتك تعب في هيئة انسان للفَي
وارتاح جُهدي بين حائط وتهميش
سِرحان دخّن وأنفث الليل يا خَي
جدة في حالة سُكْر تحكيك عن وَيش ؟
سِرحان تكفى قلت لك شف لنا شَي
ينفض صغار الجوع عن ضيق ه الخَيش
طفران لين الهم لَنْ ما معي لِي
مخنوق كثر المعمعة لا تقل ليش ؟!
مَلّيت امُرّ البال في ذاكرة مَي
والقى العطش في حاوية ( فَمّ ) درويش
شِف ه الرصيف النيّ في شارع الحي
والعابرين اطلال واحيان تشويش
خلّك من الإحساس يا صاحبي بِي
ودّي ! أحس انّي بلا قلب وآطيش
أملا فراغ الكون ثم اشعل ايدَيّ
عند الكتابة لا امتلَيت اب خرابيش
يمكن أكِنّ الضيق وازفر كذا أيّ !
ريحٍ حزينه تعوي ابصدر ه العيش
محتاج أقول: إن البحر مغترب زيّ
حلمٍ دعيته طفل واتعبني تطنيش"
"شاعر تِغرد جوف صدره سكاكين
بَرْد التشرد في شوارع مدينه
أَنْحَتْ على رمل الأماكن ذِرَاعَين
وَاْحطب من أضغاث التمني غبينه
صوتي تلاوة صوت في نبرة آمين
موتي وطن سور المقابر يدينه
صليت في مفرق دعاء المعزين
دافي بلون أَغْمَاضَة الياسمينه
شفني أقول : الليل حائط محبين
شفني ألون ف الفضا لي سكينه
أركض ورى تَكّ المطر يابس العين
وأنفض غبار الفقد عن وجد طينه !!
كان العطش عصفور نبت المساكين
وأمي خشوع السجدتين الحزينه
أعلك سواك أصحاب تبغ ورياحين
في دفتر أوجاع القلم ظل أنينه
الدرب تُربه سلك شائك وتخمين
والبحر نَاسِك في شراع السفينه
شفني أجر أذيال حلمي على وين ؟!
ضايق أجوب الليل وأسكن عرينه
عالق وروحي ف الحطب بين فاسين
شف لي وطن وأغفو بحنطة حنينه
حاصل عذوق الغيم ما جاب وافين
والموت في بحة رجائي غبينه
ما هي غريبة لا أنطفى فيدي اللين
قل للورق شاعرك سافه سنينه"
"مشتااق ....
الله يلعن هـ الحنين البارّ لِ غيابك ....
ي البعيد .... البارّ لِ غيابه ..!
وأنت وينك ؟!
ما سألت اش لونها الاحداق ؟!
والباكي .... على الذكرى حبيبك ....
الله يهديك ويجيبك ....
الله
ياخذني ويجيبك ....
هدني /.. هذا الحنين الشاق
هاتك أبكي لك على أيدك ....!
أنا ما قلت لك : لا تعوّد عيوني على غيابك
هذاني من رحلت ودمعتي ما ضفها منديل
على ذكرى مطر سوسنت لك حلم وكبا ترابك
على بابك عزفت الريح موال الدعا والليل
ي قلبك كيف طاوعك الشعور تهشّم أحبابك ؟
لِما ؟! وتعلم الحاجة يدين الكبريا التطبيل
تعال أبكيك من طق طق الين القاني ف هدابك
هِنا بحييك ف جدار السماء شباك من قنديل
هِنا كنت أشعر بصوتك دِفا الأحضان لا جابك
هديل الباب لنعاس الوسايد سالفة تآويل
تهاوت يا حبيبي ف الفراق الروح وأعشابك
حنت للأرض ضوضاء العطش وأتعثر آخر حيل
أنا أحبابك أحبك كثر ما عرّق جسد بابك
عنا من طق طق أيديني عليه وكثرت التقبيل
من .... والى غيابك ..!
ضربت الشمس في عرض المكان /.. وطاحت الفيّه ....
ورى الفيّه ....
ورى بِنيه
عطتني توت ....
وقالت : مووت ..!
إذا عرس البُكى ما زف لك أحباب ....
وإذا ما حس بك حتى رصيف البرد / والأصحاب
موت .... وبعدها راحت ....
تلم أصحابها في دفتر الصبح الرحيم .... ألعاب
طاق / طاق/ طاقية
رن /.. رن /.. يا جرس ....
أثارينا .... حديث أغراب ..!
مروا جدار ال لا كلام وسولفوا له /.. عنك ....
وأنت وينك ؟!
ما سألت اش لونها الأحداق ؟!
والباكي .... على الذكرى حبيبك
الله يهديك ويجيبك ....
الله /.. ياخذني ويجيبك ..!"
"تجين ..
ويرجف الماء .. ينسكب بوكيه ورد .!
وتشهقين ..
واتبلل بِ ارتباكك ..
مدري خوفك ..
مدري إستحياء متخبي ف شوفك ..
لا تلمين الندى تبرد كفوفك ..
اترُكي ..
كل شي مثل ما هو عليه ..
ما حصل الا الحنين .!
وكلها
[ بوكيه ماء ] ..!
انسكب ./ شفته على ثوبي تشكل ياسمين ..
اجلسي ..
خليني اطلب لك شوية أوكسجين ..
وكاس ماء ..
طمني كلك ./ وخوفك ، ما حصل إلا الحنين ..
إلا قولي :
قبل م انسى ./ كل هذا الليل في رقة جفونك ..
وش بغيتي تشربين ؟!
( قهوة مثل اللي ف عيونك )
والا نتقهوى عيونك ف الحديث اللي بِ يجي ..
اجلسي ..
ه الكرسي من اول حزين ./ وحيل فارغ .!
- سيدي النادل ..
هات لي بعض الهدوء .. وكيك / تين
- كيكتين ؟!
- لا يا عمي كيك / تين .!
و ارجع اتأمل سكونك ..
وكنتِ انتِ تضحكين ..
آآآآه ./ يا حلوك عليها ..
قلتي : وش هي ؟!
قلت لك :
ه الضحكة اللي كنتِ فيها ./ تورقين
اذكر ان الليل ./ هيل
والتثاؤب ..
كان يدبي في ملامح نادل المقهى الكئيب ..
وكنا حنا اغلب الاكثر نناظر ./ ساكتين ..
و ما سمعتك .. قلتي ويش ؟!
قلتي : بمشي .!
قلت : ليش ؟
قلتي :
صرنا بعد ليل ولازم احكي .. ل اجمل احلامي عليك .!
طب و رمشي .!
خلي في كونه ./ عيونك ..
قلتي : بس .!
الله يخليك ل عيوني ..
ورحتي تمشي ..
ورحتي تمشي ..
ورحتي تمشي ..
ورحتي تمشي ..
لين ما غبتي ف عيوني ..
وما سألتك نلتقي بعدين / وين ؟!"
"ألم وأجمع ورق تُوت الأمل من طيفك المطحون
عِتَاب وطفلتين أوصت حِزن قلبي على الصوره
أَخِيْط أشلاء ذاكرتي وتهمس فَيَّة الليمون
لصمت الأرض يا حِزني ضميت أوقات ممطوره
مواسم هالعُمر شَتَّت دُجَا قيلولة المغبون
أما ننسى رماح الشوق بيوت أبواب مهجوره
لِمَ نحن الضحية في زمن يلعن أبو المطعون
لِمَ ذيك الدُمى أرحم على قلبي من شعوره
بربك ما خِجِل خنجر فراقك من نزيف أمتون
أو أنه هالنزيف أحتاج لك دمه ومعسوره
أمانه ما حرق قلبك ضياع وكركبات عيون
وكلمه من شِفَات الحب تموت حروف مقهوره
هذيك أدروب قلب ومحتري ينثر لك المكنون
زرع رمضا كراريس المكان اسمك رمق نوره
شفق أستنشق إحساس الأرق من طينة الآتون
عذاب أسرى تهذري في سجون أمري ومعذوره
اطمّن جرحي الأوحد ويتكدس سمار الكون
أعّلق وجهي الأكْئَب على مرايات مكسوره
اكتّب حلمي أو اشطب اكون لطعنتك ممنون
أَكَم .. أيقظني ياعمري بكاء أيتام مذعوره
عيون الآرق الحالم أغاني دمعنات ونون
شرود التايه الوارق من الذكرى بنا سوره
أحبك كيفما أُتقن شعور الصارخ المضمون
وأحبك كثر ما تثمل سنابل صبح مغروره
وأحبك كثر ما أسمك تطفّل في زهر ومزون
لأني ما عرفت أعرف سوى حبك على جوره
بنادم وأدري آخرتي تراب ويجتمع مقفون
ولكني وشمت اسمك على ضلعين مأسوره
حكاية جهل سميها أهم أشيائي لين أتكون
بواسل طعنتك أطعم من التفاح وخموره
أشقق ه الورق مدري مَدَر حظي تشقق لون
وذكرى ما تنام إلا ما بين أحضان مبتوره
أضيعني على الشارع رصيف الممتلي باكون
اَطل اَسْتَسْرق أخبارك من الشّباك وسطوره
وتلفحني هبوب أنك هجرتيني عبث وجنون
الين أنزف بعض مني بصر عيني ومذخوره
يا أنتي والبصيص اللي دمنته بغية أن تأتون
سما وإلا خطا وإلا أحد يغتالني زوره
سريتي بدمي بعروقي سحابه وطيفك المطحون
تملّق ظلي يتأنق على الجدران والصوره
هموم البارحه شعري وزدتي كسرتين ودون
غموض وحزني الشاعر وجرحي كان طبشوره
أقدّم خطوة واتعلثم أمني قلبي بالعاطون
صراخ وآهتين أخرس واماكن حلم مقبوره
وأضيّع للأمل طفلٍ تمرّغ في عجاج عيون
تنفس بك الين اضحى رماد آمال مطموره"
"طلبتك يا ألة الكون طلب ( يا فالق الأصباح
يا خالق كل هاالدنيا ويا عالم خوافيها
طلبتك ياإلهي بس تشفي تشفي أم جراح
وتبعد عنها المكروة وياربي وتشفيها
أنا مؤمن بقدرك أية وماتكتب علي الارواح
ولكن تكفي ياربي طلبتك بس تعافيها
عرفت أن المرض أقشر ويشبة مشرط الجراح
وهي مو ناقصة أصلا تعبها بس يكفيها
أحس من شفتها قلبي وقف فجأة ودمعي ساح
أطالع منصدم واقف وأسال لية وشفيها
وأحس أن الزمن كلة من عيني تردي وطاح
وطاحت كل هاالدنيا وماتوا كل من فيها
تعب في فراشها أدري سهر ليل وتعب وصياح
ياليت أن المرض هذا يجيني لجل يجفيها
خلص ماللشعر نفسن بعد هذا المرض ياصاح
رفعنا كل قصايدنا وأنهارت قوافيها
قبل نكتب لعشق أنثي أو حب أنتهي أو راح
هوينا ماعرفنا أن المرض هذا هوى فيها
طلبتك يامرض أرفق عليها وخلها ترتاح
دخيلك يامرض تكفي طلبتك بس تعفيها
هذي أمنا اللي نبادلها الضحك ومزاح
وهذي أختنا اللي بكل حب نوافيها
تبي تشفين بأذن اللة وتعم بيوتنا الافراح
وتملا ضحكتك واللة بيوت ماتكفيها
وبكرة تسجدي للة وتدعينة عذاب وراح
وكل دعوة بركعاتك وباحضانك تدفيها
طلبتك يا ألة الكون تشفي تشفي أم جراح
وتبعد عنها المكروة وياربي تعافيها"
"هذي المحبة ياما فيها أبتلوا
وأنا أبتليت وماني قادر أضمك
ياما حبايب من حبايب أزعلوا
تعال أنا ودي أبا آكون يمك
حبيب عمري أشلون ياعمري ولو
حبيب عمري أشلون ماأشيل همك
المشكله لاطحت من هذا العلو
ماينفعك لاطحت عيال عمك
حتي أذا ضليت وأحبابك سلوا
لاتمسح أدموعك الا بكمك
قال أنتظرني أشوي أو عطني الوا
الحين مااقدر ياحبيبي أكلمك
قال أنهم راحو عنك ماأسالوا
قلت أسألك الحين الا أنت شسمك
وقال يالله روح لا أمك ياحلو
قلت الحلو والله ( جابتة أمك )"
"لاتلعن الظلما وشب القناديل
النور يبعث بالنفوس السكينة
أهدم مدينه بالشعر والمواويل
وأبني بموالك مشاعر مدينة
طفل البدو ماشاف غْبرالمحاويل
لكن لمح تأثيرها أبوالدينة
من سمرةٍ موسومةٍ بالغرابيل
مرسومةٍ باأيدي الظروف اللعينة
بعيونهم برق عطتة المخاييل
مهما شعق تجهض بشاير جنينه
واتبدلت عج وقتام وسماليل
كلٍ عيونة سيل . قيظٍ جبينة
كيف المطر يكحل عيون الرجاجيل
وكيف الجفاف أيصير للرجل زينة
ياجرح أخفيتك ورى القلب وتشيل
عنه الحواجز لا فضحني أنينة
يومن كنزتة لليالي المقابيل
كنز معه أشياء عندي ثمينة
لكن أذا دندن بنجر المعاميل
أسمع صلافة دقتك مع دنينة
أسحنّه دقّه هزّهزة خلة أيميل
لكن طلبتك لايهزة حنينة
من أجل من تسبل عيونٍ مضاليل
الفاتنات الناعسات الحزينة
حدتني عنها هيبة الخيل والليل
ورماح حراس القلاع الحصينة
أوحي ضجيج أعراسهم والتهاليل
والكل منهم حربتة في يمينة
ياشمسي اللي شوهتها الثآليل
هاك الشروق العذب ياشمس وينة ؟
لو طقطقة أقراطها والأكاليل
لفت شعرها العسجدي ماتبينه
واليا خطت أقدامها بالخلاخيل
تزهرورا كل خطوةٍ ياسمينة
ماكنت أحبك حب مجنون بالحيل
لو لا الجراح السآاطيات المكينة
شاعرك لاكثرت علية الاقاويل
لاتسألينة أسألي عن قرينة
مهما غدت حولة شباك ومحابيل
منها طلع مثل أشعرة من عجينة
والحكي لاهبت علية التآويل
مثل الرياح اللي تهز السفينة
ياغادتي ما عد تفيد التهاويل
لو كبروها حاملين الضغينة
(رغم صغر حجم أشتعال القناديل
الا أنها تقدر تضي المدينة )"
"يانوف أنتي خلص بكرة تبي تصيرين دكتورة
وأنا توي بعد يالله خلصت الثانويه
حياتك كلها برا يانوف تحضري دورة
وأنا مرة بحياتي ماتعديت السعوديه
أنا حدي الرياض أن طرت وصلت لراس تنورة
وأذا مسوي بها كاشخ تعديت النعيريه
أنا أسأل وش تبين بواحد مثلي وديكورة
أبد لايغرك الصورة ترانا عيال فقريه
يفز القلب لادق( الرقم الخاص) بشعورة
مكالمه (ولايوجد رقم ) معناه دوليه
وقالت هاي أور يو وأنا أقول مشكورة
ترى ماحب الا أني أحكي بالعربية
وهي ماتدري في أني ولكن هي مجبورة
وأنا من جنبها ماأعرف ولا كلمة أنجليزية
أنا أحسبها كذا مدري وأقول البنت مغرورة
ماأدري أنها أصلا كذا أصلا طبيعية
طبيعتها كذا حلوة ودلوعه وأمورة
وبنت مدلله مرة تربت ع الرومنسية
تغيّر (لوكها ) بصبغه تقول البنت مسحورة
ومرة بلوكها تطلع تقل قطوة شيرازيه
تقول الحين في لندن ترى الاجواء ممطورة
في عاصمه الضباب هناك الاجوا ضبابيه
وجابت لي أسم شارع من أسماء مشهور ة
في شارع مدري(أجول رود) تتمشي صباحية
وقلت أني أنا مثلك ماخذلي بعد دورة
(علي شارع أبو الأسود تقاطع شارع الميه )
وتتسوق في هاراوودز تبي تشري أباجورة
وأنا أتسوق في سوق (حجاب ) أبي أشرى لي طاقيه
علي لو مينا فضية عصاة القير مكسورة
أهجول باالنسيم الشرقي بجاله مزاجيه
ماأسمع الا ( محمد عبده ) رووح أبو نورة
وأنا مع صوت أبو نورة مأسمع اي أغنيه
أنا كني مثل زيدان وأنتي كنك الكورة
يمررها الي فيغو مرتدة وعكسية
أنا عايش بوضع بس ذبحني الوقت في جورة
وأنتي عايشة أصلا وضعك ع الرفاهية
قضيتي العمر من دولة الي دولة ومعمورة
من لندن الي باريس سفر في كل صيفيه
حياتك كلها يانوف لفيتي الكرة دورة
وأنا مرة بحياتي ما تعيديت السعودية"
"هي الدنيا
تسيرنا كذا بلا باب
وحنا أطفال ونغني علي الاحباب
(أحبابنا سيروا سيروا )
وسيرنا لبسنا أجمل الاثواب
رمينا كل اسامينا
بعرض الحيط
وطرزنا أمانينا
ف سلك الخيط
ولكن الزمن (.............)
وغنينا أغانينا
(سميرة بنت الشلبي
قاعدة علي المهلبي
تقرأكتاب العربي)
ياسميرة لية أنتي
ياصغيرة ماكبرتي مثل (ميعاد ورباب)
(مزج أول )
( قلت أنة مابة فرق بيني وبينك
ل كن معي واللة تفرق عن الكل
مشكلتك أنة حلها في يدينك
ومشكلتي أنة ماب ديني لها ح ل
(1) سيمائية أولية
جيت أثاقل جسمي الناحل
وأغني في صباح الاغنية وأمي الحزينة
آآة ياامي (توافيقي بهاالدنيا ردية )
هذا قدري
والحذر مايوم ينجي من القدر
كل ماافتح للتفائل الف باب
القي قدامي طريق
أبتدي ف كل خطوة
ذاهبا في أتجاهة القي أبوابة (تغلّق)
هذا قدري (ماأتوفق)
(ربي أشرح لي صدري)
ياإلهي مااتوفق
كل ماأتسعت (تضيق)
(2)
أنا والحظ
خلقنا اللة ونكرة بعض
سنيني حقلها أهلكها الجفاف سنين
وماتت كل سنابلها
وأنا الدولاب
في مجري سواقي الارض
وهذا الحظ مثل العين
وكل عمري أقابلها
وكل ماافتر دولابي
غرفت الصافي وأرت فع ت
ولكن من أنزلها علي حقلي
طلع في الانية لي طين؟؟
(3)( مزج ثاني )
( قالت تنام وقلت واللة محروم
من يوم غ بتي ماأغمض جفوني
وأن كان ماشافت عيوني أنا النوم
وش لون أشوف النوم وأنتي عيوني )
(3) خط وط
لومرت الذكري
صورة قديمة حيل مغبّرة فوق الرف
مديت صفح الكف
ل(قارئة فنجان )
وصاحت بي (ياويلك)
قالت أنا مااقدر ياوليدي ما أقرأ
(اللة يلعن أم العيشة القشرا)
رديت أنا كفي
وقالت وهي تربت يدها علي كتفي
(ياوليدي عزيلك )
(4) (قراءات لجهة النرد)
في ضجة المقهي
جالس علي الكرسي
كنت أنتظر أصحاب
جالس مع نفسي
أنا ومعاي أثنين
(والآخر ) و (ضدي)
(والحد ) و (السكين )
لكن أنا وحدي
صرنا (ثمان )أحباب
....................
جبنا الورق والنرد
والليل توة صاب
قلت حظي (ماكسر مرة صخر )
(يلعن أبو أم الفقر)
يوم ط ش يت الزهر ف الطاولة
كان الزهر ابيض
في لعبتي ماصاب
والحظ مهما خاب
في قسمتي ب (أرضي)
(بالشوك ) ولا (الورد)
أفتح جه ات النرد
وأش وف ش الأسباب
(أول ) جهة (الفقر ) : قفل بوجهي الباب
(الثانية ) (باالهجر) : هذي علي الاحباب
(والثالثة ) (ماأقدر) :أذكر لك الاسباب
سكرت ماصدقت
من كل جهة الابواب
سكرت
بااسرع وقت
والوقت ما (يمضي)
حتي مسكت النرد بيدي وط شيتة
لما أطالع فية ص ار (النرد ) (أسود)
خايب مثل (حظي)
كل النقط ذابت و(النرد) حتي (ذااااااااااب)
(5)
الحلم أرجوحة
وأنا طفل مطفوق
قلت الحياة هذي أعيشها مرة
ياأما فيها (فوق)
ياأما فيها (تحت )
والامنية يسهل تحقيقها لو رحت
صعدت أنا فيها
فجأة رفعتني
(فوق)
(فوق)
(فوق)
(فوق)
قبل لاأقول أني خلاص أنا (حققت )
أغلب أماني العمر
والحين أنا (أصبحت )
قبل لا أح ق ق (ط حت)....
ط ( حت )"
"ياأبو طلال الامر واضح و محسوم
رضيت بة والله ياراس مالي
مالله كتب لي في نصيبي بها اليوم
بكرة تري يكتبة ربّ الجلالي
شيآ مهو لية ولافية مقسوم
مااخذة مادام ماهو حلالي
شي أخذتة لي لو أفرق السوم
ماأعطية لو هو واحدٍمن عيالي
ماتشوفني لاطحت أبسرعة آقوم
مانبيب أنا لاقمت رجل أتكالي
وأنا أعترف لاصرت للخصم مهزوم
هذا ترى تقدير للي قبالي
خلك صقر يخفق جناحية الحوم
والصقر لامنة كفخ لايبالي
لاتكون ردة فعل : خلك فعل دوم
دايم يجي رد الفعل ارتجالي
والنفس ماأكثر عليها من اللوم
ماأدعي نفسي بأني مثالي
سوال وجهتة ولانيب بملزوم
أفسرة يطلع جوابي سوالي
والشي من تعطية لاانسان محروم
فاقدة لكن يعتبر شي غالي
صدري مربّع بالفضا كلة رجوم
ومربعة روحي فياض زوالي
حسب مزاجيتي اذا كنت مهموم
حسب عصيبيتي ورد أنفعالي
أحيان أتخيّل وأنا شبة موهوم
وأحيان أقدحها كذا من خيالي
أنا مكاني ماهوأبأخر القوم
رغمآ علي ذلك أخلية خالي
لاني الا من غبت والوضع مزحوم
محدٍ يغطي في غيابي بدالي
شفت السما زحمة مسافات وغيوم
يزيلها لاهب ريح الشمالي
أنام ظالم بس ماانام مظلوم
لهم مجالٍ وأنا لية مجالي
لي الشعر وأغض طرفي عن النوم
علي شواردها طوال الليالي
أرفض أكون النجم مابين النجوم
أنا القمر وأضوي بعيدٍ لحالي"
"جاني يقول الحب وش فية حاسك
الحب حاسك جايّ تسألني أشفية
ماتدري يعني لية ؟من تحت ساسك
الحين ؟ عني تغيب وتقول لي لية
حلوة حبيبي منك ياقو باسك
حلوة ولكن فوق هذا أمشيّة
مازلت ماسك فيك وآضل ماسك
مجنون أنا عندي حبيبي أخلية
عاجبك مو عاجبك يرضي أحساسك
يرضية مايرضية علّة لايرضية
تصيح تسكّت تستميت أتماسّك
صوتك رفعتة مارفعتة تو طية
كبرك مو كبرك عاد هذا لباسك
أتقطعه ترقعه تلبسه ترمية
الثوب دامة مايجي في مقاسك
الثوب ودك رقعتة منة وفية
مو بس أنت تسّوي اللي براسك
حتى أنا اللي براسي أسوية
حلمك بنيتة في طموحك وياسك
الحلم حلمك بالطموحات تبنية
حلمك بنيتة وأنهدم باأنتكاسك
بة أحْد يبني حلم حلم يهدّمه بيدية
أن مرني طيفك غرق بانعكاسك
مثل الفراش أطير وابقي حوالية
مو مثلك ابقي غارق في نعاسك
بالعكس أنا اسهر وطيفك ادراية
طالع أثرك وخطوتك من مداسك
الريح أقوي وقوة الريح تميحة
هذا الشجر مااكسرة ضرب فاسك
بعض الشجر من ضرب فاسك تقوية
العقد عقدك والقلادة وماسك
العقد اصلآ عنقك اللي محلية
شكوكك فاأمري وامر التباسك
الشك دايم يرتبط بامر راعية
مافية بعد ماذقت انا مر كاسك
خلص بعد مافية ( منيه .. منيه)
والحين ياللة سؤ اللي براسك
وأنا بعد اللي براسي أسوية"
"تعال وخلنا نحضن بعضنا نبتدي بعناق
تعال وخلنا ننهي بعضنا دامك البادي
مكانك لو تغيب أصلاّ بعيني داخل الاحداق
بعد لو غبت عن عيني مكانك داخل فؤادي
أجيلك داخلي شوق واقول أني أنا مشتاق
ولكن القهر انك تقول الشي ذا عادي
أنا ديلك أذا شفتك وأنا صدري من أجلك ضاق
وأصرخ كل ماشفتك ولا كني أنا أنادي
أحبك كثر مالشادي يحب يعانق الآ فاق
وأحبك كثر ماغرد علي غصن الشجر شادي
أحبك كثر مالنسمة تفرّق بالشجر أوراق
وأحبك كثر مانسّّم هوى المفرق من الوادي
وأغني يالهوى خذني معاة لعالم العشاق
دخيلك (ياهوي دخل الهوى خذني علي بلادي)
جرحني يوم قالو لة كلام من وراة أنساق
وخلاني مثل كلمة شماتة بفم حسادي
ومدام المسألة صارت فراق وخير يعني فراق
أنا باقول ياعمري فراقك صار (شي عادي )"
"قبل هذا الكلام أصلآ قبل والحين صرنا أكبار
ولكن وين أنت الحين وشوف الحين أنا ويني
دخيلك أعفني منها ولا تبدي لي الأعذار
أنا ماأحب من يبدي دخيل الله ( أعفيني )
أنا من مولدي فيني تسكن لعبه الأقد ار
شبح عمر يطاردني وتسكن لعنته فيني
هربت أمن الضياع أهرب خذلني أول المشوار
ترجاني يقول أجلس أمانه لا تخليني
طرقت الباب يا أمي طردني باب هذا الدار
وقال أسف ومتعذر أنا مابيك لاتجيني
أنا من طين ولا أني خليط من الهوي والنار
معن الأرض هي أرضي معن الطين هو طيني
وقفت بصوتي أنا دي ف صرخه صوتي المنهار
رجع نفس الصدي صوتي وأنا واقف يناديني
يمين أيسار أتلفّت وأتلفّت يمين أ يسار
أطالع مرة إيساري وأطالع مرة أيميني
أمّش الدمع من عيني وأتذكر وش اللي صار
وكل ماأتّذكر اللي صار أمّش الدمع من عيني
أنا ياضحكتي منهو أنا قطعه من الأشجار
رمتها الريح في تربه بها أمتدت بسا تيني
مابيني وبينها شي عليها كثروا الزوار
ومن كثروا كأن مافيه شيآ بينها وبيني
مثل صمت الشراع اللي تقوده وجهة البحار
شراعي مدري في صمته علي وين بيوديني
تمرد داخلي طفل علي جرحي عزف أوتار
يبي يشعرني بحزني ويعبث في شرايني
عزف معزوفه الجرة رقص أفعي علي المزمار
وكل ما جابها ع الجرح أحس العزف يبكيني
أنا من جوعي الأعمى بنيت أمن السراب جدار
بنيت أمن السراب أجدارعشان الجوع بيديني
عشان أتمسك ف ديني لاأنه هو أبو الكفار
ماهو قسوة علي جوعي لاجل ماأكفر بديني
رميت ثيابي الرثه أدور من عراي أغيار
لبست ثيابي الأخري وكانت هي تعريني
عطتني أمي بقايا ثوب متقطع بدون أزرار
خلعت الثوب قطعته مدامه مايد فيني
مثل هالنرد أسنيني في وسط الطاوله فرّار
جهاته كلها صارت سودا تشبه أسنيني
أنا من مولدي أحلم بدار ومالقيت الدار
ياأما العيب هو فيها ياما العيب هو فيني"
"نامت عيون المريح ولا لقا السهران راحه
والليالي المؤرقة بالحزن لبسته سهرها
بات في صدر الشقا والصبر وعزومه كفاحه
عارف الأيام ما يسلم بن آدم من خطرها
وجر صوته من صميم القلب وأعلنها صراحه
لا بكا لام العيون ولاهدى قام وشكرها
آه ياشين الحشيم اليا سقط وأعلن مطاحه
لو عذر بعض الوجيه وجيه ناسٍ ما عذرها
والهنوف اللي لها في الصدر مرقاب وبراحه
كل عرقٍ من عروقي صار هو مجرى مطرها
وعلمتني كيف صارت ضيقة المسلم مباحه
لا تساوت ضيقتي ورضاي دئم في نظرها
وعلمتني كيف يقسا الحب لا جرد سلاحه
وعلمتني كيف أبشرب ملحها وأشرب كدرها
هي غدت لي في بحور العشق مجداف وسباحه
وهي قصيدة حب عذري بس وين القا بحرها
بعدها من راح مافكرت وش قصة مراحه
كل ما غابت أعد أيام عمري وأنتظرها
في ليال البعد أقول إنه عزا قلبي جراحه
كل ما شط النوى وأبطت عليه في سفرها
جادل تشرب قراح الحسن مدري هي قراحه
كل ما لدت علي بعينها قلت اختصرها
كنها ليلٍ فهق فجره وبين لي صباحه
وكنها قمرا بعد نام الشفق بين قمرها
أن تغشّاها الهوى مالت مثل غصن بواحه
وإن تعداها الهوى طالت وزمت له نحرها
إن صفا لي بالها ما ضاق بال ولا مسّاحه
وإن حدتني للجفا والضيق عودت لصورها
يا بعد كل القصيد ويا بعد كل الفصاحه
ويا بعد كل الغلا والحب يالسود وحورها
كان شعري ما وصفها باتركه وأكسر جناحه
واقطعه قلبي إذا في يوم سج ولا ذكرها
والقصيد إن ما حداك لضيق ما جاب لك راحه
والليال المؤرقه بالحزن طاولني سهرها"
"بعد ماطالني ليل الهجوس وطال بي مسراه
سريت وزان لي نظم القصيد ووزن قيفانه
عساي اكتب كلام مايخيب ظن من يقراه
وعساي اجيب من بحر الشعر لوله ومرجانه
انا العبد الفقير اللي رجاه وعزته بالله
إله مايخيب اللي طلب عفوه وغفرانه
وأنا اللي حده الوقت الردي يالين جاب اقصاه
زمان ماصفط لي غير تعذيبه وحرمانه
وانا الصب العليل اللي طواه البعد لين اشقاه
نسى ظلم الزمان ولانسى تجريح خلانه
اشوف العشق يكبر في الضلوع ولا قدرت اقواه
رعت ذوده مداهيل الخفوق وعشب صمانه
سبايب مترف ماداج في روض الحشا حلياه
ملك تاج المحبة واعتلى عرشه وسلطانه
عليه من البها هيبة شموخ وطلة تزهاه
وعلي من الشقا سقم الجروح وعين سهرانه
اليا منه تبسم شب قنديل الغلا بشفاه
ولا منه تجهم ضاقت الدنيا على شانه
ترك لي في غيابه طعنتين ودمعتين وآه
متى ينهي حضوره سيرة الحرمان واحزانه
له الله لانسى حدب الضلوع ولاذكر مرباه
ولي الله لاذكرته والغلا يرجح بميزانه"
"حسبي عليك الله جف الدمع يالجاني
بكيت عينً تذوق المر من شآنك
خليتني بوحدتي وأحزاني أحزاني
والقلب زوّد جروح القلب هجرآنك
جيتك على شان الغلا مآجيت من شآني
خوفي يطول أبك الجفا ويزيد حرمانك
أول تقول ان الزمن خلاك تهواني
وأنك معي طول العمر ذي قولت لسانك
وش غيرك ياصاحبي وش فيك تجفاني
مآكان ذا طبعك ولا ذي نظرت اعيانك
احذر عدوك ترا العذال تبغاني
تبغى تصيب الغلا ويضيع عنوانك"
"هاك قلبً.. من ضلوعي لو تبينه
بس لا خذتيه.. انتبهي عليه
دلعيه واحرصي.. لاتزعلينه
وان تغلا سايريه ودلّليه
صدقيني ماتلاقين بحنينه
يعشقك ويخاف يومن.. مآتجيه
لو سمحتي.. طالبك لا ترفضينه
ماتبينه..؟ حتى انا مآعاد ابيه
قلب مايعرف سواك انتي مدينه
يسكنك يتنفسك مدمنك إيه
طالبك..! تكفين لالا تتركينه
ياحرام ..يضيع يومك تتركيه"
"آه يمه كل هذا الجرح بعد كيف ألمه
آه يمه ..وآه يا حزن الثريا
***
هالحطام الهم ...مغبون البقايا
ما غفى جفنه ..هما مثل السهاد..وقال هيّا
يستغيثك..
يستغيث الشعر ويغيثه ...غيابك
يم ...يمك ...
يم ليل ...مابكى الا في صلاتك
وسط كفك...
وسط كفٍ كفّن الفقر ..وتكفن بالقناعة
لاحزن بيوت العشيرة
لونة المهراس بيدين الصبايا
للأماني اللي رواها الطين ..للطيب ودفنها بالحنايا
للرحيل اللي تهيّا
***
فكبرياء الطهر يا طهر النوايا
ف حلمك المسجي باسارير القدر
لأول اللي ماتأوله الحكايا
***
كل هذا اليتم من يقدر ...يلمه
وكل هذا الهم ...من عاد بيهمه
آآه يمه
***
وش علي اليا التحفت أطراف قبرك..
واحتضنتك... للحميّا
مو أنا ولدك وأحبك..
مو أنا اللي لانحدر دمعي حضنتيني وقلتي لي ...أحبك
لا تخليني هنيّا
لا تخليني هنيّا .."
"ياعيد كنّك جيت في غير وقتك
ماشفت بك فرحة ولا كنّك العيد
مريت مثلك مثل الايام خلتك
غربة شتات وضيقة حلمها قيد
وجهك مدينة صاخبة وسط صمتك
وأول مداك لآخرك مُر وبعيد
أذكرك؟ كيف أذكرك يا عيد عشتك
طفلٍ توسّد ليل صبحك بأناشيد
قبّل كفوف امه ولبس و""تأنتك""
وأقبل يلمك من وجيهالأجاود
تحفّه ""أرحب"" ""ياهلابك"" ""فديتك""
وسرب الفراش و""عادعيدك"" ""وانا عيد""
مااتت هنا ماتت ورحت وفقدتك
ومرت ثمان وهي على حطة الايّد
نفس الجروح ولوعة اليُتم تفتك
بأقصاي بأحلامي .. بأمانيّ وتزيد
يا عيد كنّك جيت في غير وقتك
تزيد في جرحي ويسمونك العيد !"
"في ملامحنا ... عنا
وفي مآقيها .... ""أنا""
موعد التأنيب في كامل حضوره
الغياب..و صدق ها لمدعو: "" أنا""
كلنا كنا .. هنا
وحجة الغايب : أنا !!
مجاديفي من الترحال ما ملّت بحرها مل
كذا والا كذا ماهي... غريبه تاقف... الرحله
إلى آخر شيء في ذاتي بقايا من دراما الظل
تعب يمكن سهد يمكن حكاية كيف؟.. باشرح له
كذا هي جات للآخر بريئة من زرايا الذل
تحف أقطابها الدنيا .. كئيبه... متعبه ... وجله
كامل الحلقة الاخيره : ...
مترفه ... وحلوه ... وصغيره
.... بس حقيره !
كذبها السافر ... سكينه
تختلق للأثم .. غايه
ثانويه...
هامش بهامش .. مُهمّش
مُستفزه...
لا هنا بيديها شيء
ولالي بما كان شيء !
عاشقٌ .. مُنعتق ..
بملء.. فاه
بما... اعتراه ...
بكبريائه ... لزيف ثائر :
دوك الدورب .. اعوجاج ..وهم .. واغوايه
واسلاف قلبٍ تنحّت به مداهيله
لا انتي بحبيبه ... ولا انتي بهمْ مسرايه
الحين قدري عرفته بسْ هالليله
أسدلي غيهب جفونك
سافري خلف اعتبارات اللماذا ... واللما ؟
إكثري بأكثر غرورك
وأوعدك...
إني للآخر... بخونك
راح أحب ..
وراح أغامر...
وأعشق النرجس... بدونك
وآتنرجّس ..
واكتب اسمي بلون وردي
بأتنفسها الحيااة ...
ُحر .. بالآف الرئات ...
بآتهامى بكل ... درب
وآتغزل في .. ""منال"" .. وفي ""رويده"" .. وفي ""منى""
بأعشق فلانه الفلاني .. وأهدي قلبي لقلب ثاني
بأحبس ""افلاطون"" في صندوق زيفه
وأبني لعيوني مدائن ...
لعثمي .. كفوفك ... بكيفك
كحلي عيونك ب ليه ؟
وكيف ؟؟
وماذا؟؟
كممي هالريح بأسمال ... الضغائن
وان تطاولتي ... لكيفك
مارسي الطغيان ضدك... بس مره !
وانزعي من وسط كذبكْ بصدقْ.... ديباجة : احبك
لجل .."" أنا"" ..
بأتعوذ من ""أنا""
وأقرب ... أكثر من ""أنا""
ها""لاأنا"" اللي كان عمره... مو ""أنا""
راح أغني له ""أنا"" :
( هل رأى الحب سكارى مثلنا )
فااهمه .!!
لي ""أنا"" .. بس "" انا "" !
أنا ... أنا"
"يا معالي سيدي المسؤول .. (س)
سين :
كيف نفلت من فتات المبتدأ .. للمبتدأ ؟
و .. وين ؟
من سنه ..
ولحظة العُسر .. ترضع .. كل مُرّ..
وحضرة السيد : مواطن
بين “عصفورية” الشامت .. و”جنية” غريم ..!!
تلفظ أوراقه المكاتب .. للمكاتب
تمضغ أحلامه “لجان” ..
تعتريه النخوة ب هقوات .. يمكن
في كنف موعد “إحالة” ..
والملف “المُتعسّف” ؟؟
بؤس يستنشق زكام الاستحالة ..
هم .. وارد ..
هم .. صادر ..
انتظار ..
زحمة ..
وجيه تستأسد .. بوجه الحالمين .!!
ومتعبين ..
قهر ..
ينبثق مع كل لجنة ..
ينبثق .. منها شهر ..!!
و ” إنتظر ” !!
شهر … شهرين..
سنة .. سنتين
أقساط .. إيجار ..
فواتير .. دين
إنتظر ..
بقرّطة .. ذات .. و”بيروقراطية” قدر
كفّن أحلامك .. ب قهوة سادة
لا”حياة في الإدارة” … لا إرادة !
سعوّدة ..
في ثناياها .. سرادق ازدراء ..
و .. مقاصل !!
هُنا ..
في فمي ماء
أرتوي منه الصبر
جمّل الله الصبر
** ** **
يا معالي سيدي المسؤول ..(س)
سين :
عدد أسباب الفقر ؟"
"ملف أخضر ..
وحظ أقشر
... وعيون الناس كالمنكر
هنا للمنتهى غايه ..
نهاية بس... مو أكثر
وآنا ميت ...
بين أعيش .. وكيف أعيش؟؟
وليه أحلم أو أفكر ؟؟
أنا ... عاطل !!
أنا... مُهدر !!
** *** ***
ف هالملفات الكئيبه .. الف طيبه
الف مآساه ومصيبه
حلم .. واوراق ... وصور
امي .. واخواني ... وخواتي
والحبيبه !
شخص تايه
من ثلاث سنين وأكثر
بين يعيش .. وكيف يعيش؟
وليه يحلم أو يفكّر ؟
شخص عاطل !!
شخص ..مُهدر !!
** *** ***
يا جريده ..!!
يا جدار ..!!
يا قوائم ..!!
ودي أكبر ..
من ثلاث سنين وأكثر
وآنا ميت بين أعيش .. وكيف أعيش؟؟
وليه أحلم أو أفكر ؟؟
شخص عاطل !!
شخص ..مُهدر !!
** *** ***
يا وظيفه ..
يالسراديب المخيفه
يا عنا ... يا بهذله
يا مآسي مهمله ...
يا ملل..
يا عُمْر يمضي ... كذا
يا أذى !!
ودي أكبر ..
من ثلاث سنين .. وأكثر
وآنا ميت بين أعيش .. وكيف أعيش؟؟
... وليه أحلم أو أفكر ؟؟
شخص عاطل !!
شخص ..مُهدر !!
** *** **
يا طباشير وكتابه
يا مراسم ... يا كآبه
يا فصول ....
يا صغار :
هذا ابو بكر وعمر ...
هذي هي غزوة حنين ...
وهذي مؤته ...
وهذي هي غزوة بدر
هذا هو عبدالعزيز
ذا وطن الله أكبر!!
ذاكروا الدرس برويّه
وانت يا صالح تذكر
يا مؤدب يا كويّس
بكره تكبر
وتنجح .. وتصبح مدرّس ?!!
هذا عمري ..
هذا حلمي ...
هذا بس اللي قريته ..
هذا بس اللي كتبته ..
هذا هو اللي كتبني ..
ما أبيها .. لا فواكه ولا بنشّر !!
حلمي ... أكبر
بس أبي فرصه ... وبأكبر
ودي أكبر ..
من ثلاث سنين وأكثر
وآنا ميت بين أعيش .. وكيف أعيش؟؟
... وليه أحلم أو أفكر ؟؟
شخص عاطل !!
شخص ..مُهدر !!"
"انا ياحمود شفني صرت لاحزان الدهر مدهال
تلاعب فيني الدنيا واقول الصبر ينجينا
قطعت البيد وفجوج الديار ولا حصل منزال
وانا مدري البحر يكذب!!!او انه غلطت المينا
انا (ياخوك) مليت الوجيه وكثرة الترحال
ابي لي موقعٍ بين العقول اللي تساوينا
توشحت ابياضٍ (كاسبه )من طيب عم/ وخال
واثاري مكسبي في هالزمن ( عيبٍ) يخوينا
يقولون البدو ماكل برقٍ يتبعه همال
وانا قول البروق اخير من لفحٍ ينادينا
تعبنا من زمن مصدر (هروجه) من يقول وقال!!!
وبعده؟ تصدر الاحكام لو هي ضد اسامينا!!!
زمانن-يستر الله- صار فيه الثعلب/ الخيّال
وراع العزم خانته الضروف وقال ملينا
وناوالله لولا قولة (المقرود) جاه هبال
لاعري كل فكرٍ ضحل لين يقول كفّينا
ولكن دايم ان كبرتيجيها يومٍ وتنزال
وعقبه عاد نعرف وين( دربك) يامواطينا
ومن شبّه هماليل السحاب (بماك يالشلال)
يخلف الله -تعلّي عنه مرّه ياقوافينا
انا عييت عن( فضله) ولوهي من كريم سبال
اذا ماهي من اليمنى أجل وش نفع ايادينا
وانا والله ولد ناسٍ ليل من صار (ميل عقال)
تعرف الارض وش قيمة خطانا لا تعزوينا
انا مابي من الدنيا قصور وبهرجه واموال
ولا بيها تحقق (بالتعاطف ) بعض أمانينا
ابي بين البشر أحيا عزيزٍ واندفن رجّال
وابي ليل مرّ اسمي قيل (نعمينن بناخينا)"
"جاء يسألني هو الرجاء يشبه الياس
او انها ماعاد تفرق سنيني
ياصاحبي شفني مثل أغلب الناس
أعيش واحساس الشقاء محتويني
جميع من حولي غدا ميّت احساس
أضحك واخفي خيبة الحلم فيني
أرتب اشيائي على هيئة اقواس
والقى رداة الحظ بي تحتريني
اصير سيف ويحتفي فيني الرأس
واصير راس ويحتفل بي حنيني
صحيح تغريني تفاصيل هالياس
وصحيح فوضى غرفتي تعتريني
انا(وطن)تضيق به حتى الانفاس
ارقى عبث وألقى جنوني يقيني
يومن كلٍ صار لاغصاني الفاس
همي-طويل العمر-جاء مشتريني
ألقاني بزحمة طوابير واجراس
واحس بيديني تعانق يديني
والى احتدم شوقي تولوه حرّاس
حالوا -عيال الكلب-بيني وبيني
وارجع ادورني على سطر كرّاس
واضيع بين اسمنت ذاتي وطيني
افتش برحم التفاؤل عن الساس
وتصيح حمى وحدتيياجنيني
ياصاحبي من قبل تسأل وانا حاس
انك على بوح الهموم تحديني
ون كان تبغى-جد- تعريف لليأس
طالع تفاصيله بأعلى جبيني!"
"تبرج الليل عن هذا الصباح الكسول
توّ المدينة يصبّ الضيّ في كاسها
وتثاءبت بنت وانحاز الدفا للخمول
وعقارب الوقت تتواطأ مع انفاسها
وتخاصم العطر مع نفحة عبير الحقول
الكل ودّه يمر شوي باحساسها
وسريرها الدافي المُترف بحالة ذهول
يهشّ عنها الصحوويهدهد نعاسها
وشباكها الشرقي يشد الستاير عجول
يخاف تُربك خطوط الشمس كراسها
ولحافها شبّ باطرافه وقطنه خجول!
ومخدة الطيش تتموج معَ راسها
ويساور الصمت اطراف الحكي والفضول
وتغسل دُماها بآمال الوصل ياسها
وانا اتهادى على اعصابيوفيني خيول
تدبكواعنّ الوله واخيل نبراسها
والشعر مُربك اذا صار الحياد/القبول
وعشب القصايد تمنى سلطنة فاسها
ايه احطبيني عبث ملّيت عصف وذبول
ترى المدينة تموت ليا رحلوا ناسها
ودام القصايد غوت بالله انا ويش اقول؟
في شمعةٍ تشعل الفتنة لجلاسها!
ياسيّدة باذخ أحلام الجنى والفصول
ماغير صمتك ذهبوهروجك الماسها"
"البارحه كنا كثير/انا وانتي والمدى!
طفلين نلعب بالسحاب!
نرقى على بيض النجوم!
ونرسم على فستانها
دواير وضحك وشعر
وتجدلين من الشَعر شِعر وأغاني صاخبه!
أذكر قبل يسري قمرقلتي انا احب القصيد!
وحاولت أرسم ضحكتك وانتي تلاشين بخجل!
ياما خذلك الأبجدي والدر سعي وتفاهة لـ أحمد خليل!
ووجهك تهلل والرموش
كنه ""مطانيخٍ"" بهوش
وانا اتلاشا وشوشه
ولا عاد بالشدّه بشوش!
ياللي حضوركشيطنه!
أنا أتغني لك بهون
وانتي على هالميجنه!
واوعدكباكر أبكتب بك قصيد
او يمكن إني برسمك
هناك بين الأمكنه!
واوقّف لعينك""زمان""!
وباكر أكمّل هالقصيد
إن كنت قادر أوعدك!"
"مافيه قبلي غصن يحب منشاره
ولا ظن عقبك جميع الكون ياسعني
مسلسل الصمت فيني طالت ادواره
والصبر لامن بغيت آقول قاطعني
بغيت أرمي عباة العز في داره
""مار""*الحيا عن طمان الذل يرفعني
من دونه البيت واهل البيت واسواره
ومن دوني السلم والاعراف تمنعني
م اسمع به العقل والتفكير واشواره
دام العقل لانثرته فيه يجمعني
ماقول ليته (قصير) وبيتنا جاره
آقولليته ليا هيجنت يسمعني
دامه سكن بالخفوق وشاف مقداره
ان ضعت ماظنتي غيرك يضيعني
ربيع شعري وهتّانه ونواره
ليت القصايد بوصفه يوم تقنعني
سهيل لو هو مهايف تغري انواره
ون جيت ابنسى غلاك الليل يوجعني
عقب البطا نار شوقي تفضح اسراره
عدّك على جمر حزاتك مولّعني
ذكرك بقابه ربيعٍ تغري ازهاره
وهذا ترى اللي على بعدك مشجعني
انا شريتك (سرابٍ) يرهب اصراره
ون كان تبغى الصحيح لواقعي بعني
شف(شمريك غصن) والوقت (منشاره)
وانتو يباس الدهروالحظ لايعني"
"إيه دامك تحتوي هذا المدى!
حاول إنك يامغفّل تحتويك!
إنت ""ساقط"" منت من ضمن العدى
لا تحيزم لي ترى مشره عليك!
يامجرد""طبل""تتساقط"" صدى
يا""غنج"" منت بفعل جدّك شريك!
بودرة وجهك وروجك والردا
وجنسك الساذج ونعّومة يديك!
إلبس""الشيله""وغمغم مابدا
أنت""عورة"" عيب تبدي شي فيك!
إسمعن مابي أكرر هالنداء
إنتبه ياشين لا لعن والديك"
"قبل القبل
أمانه ماعرفتيني؟!
أنا ذاك النحيل اللي
يسمّي وجهكالنعناع
***
أكمّل لك عناويني؟!
بقايا حلم مترامي
سهر/ليل وتبغ واوجاع
""1""
محتاج روحك مثل أولّ
محتاج ضجّة أغانينا
يافانته والزمن طّول
يعني تلاشت أمانينا
معقولحلم العمر طوّل
معقول ماعاد نعنينا؟!
""2""
صرخت بي نوربابا من كسر دهشة لقاكم؟
قلتيمكن تبكي الغيمه عشان عيون دانه!
ياجمل أحلام الحزين اللي دفن فرحه ثراكم
خوذوا أغلا ماذخر قلبهوما يكنز زمانه!
""3""
إيه أحتاجك""نعش"" تحمل رفاتي
دام إنك عاجزٍ حملي/حياة
أنت بس إجتاحنيوازرع شتاتي
""إنثرن"" بهجة غريب""واجمعن""للمفردات!
""4""
تعالي لعنبو حيّ القصيد إن كان ماجابك
تعالي ياسميّة ظبية البيدا على شاني
ابقرا سورة العشق العذي في وسط محرابك
وابخلّي خلّي النفس يعرف كيف يقراني
تعالي بس شوفي كيف كانت طعنة غيابك
تعالي شوفي النزف العظيم شلون يقواني
انا مالي سوى اربع جهات وكلها بابك
انا ماني سوى عاشق نحيل وقوتي احزاني"
"تلعثم/الصوت فيني ذبلت أوراقي
رغم إن خُضرة لقاهم ساكنه فيني!
كنت الخضار المدار وكانوا الساقي
وكنت الدقايق وصاروا سكرة سنيني!
أرمي لهم راس عزّ وكذبة أخلاقي
واجي من اقصاي لا والله أجي فيني!
وأتشتت هناك واطلق للمدى ساقي
وألقاني البوح واشرب رجفة يديني!
وأرسم لروحي فرح واهني عناقي
وأموّت2000 آهٍ لجل تحييني!
ياتاج راسي""خطاء"" ياراسي الباقي
أنتم عيوني ""خطاء"" أنتم عناويني!
انا""خطاء"" بس قولوا وين هـ""الشاقي""
إن كنتم أنتم أنا بـ""ارواحكم""ويني؟!"
"ياطفلتي تقطّعت فيك الاسباب
وصار المدى كله هموم وغرابه
ياطفلة الماء أعذر الدمع لانساب
بدوٍ ويعجبنا عويل الربابه
ياطفلتي مادامنا شُعث واغراب
الشعر يغري للغريب إرتكابه
نبغى نهيجن همّنا صلح وعتاب
دام الضروف اللي حوتنا تشابه
كم واحدٍ لاغاب هالكون يرتاب
وكم واحدٍ يعني حضوره/غيابه
وياما فُجعنا في عزيزين واحباب
وباكر نموت بصمت مايندرى به
نكذب ونصنع لابتساماتنا باب
ونسمّي الحزن المرتّبسحابه
كم صبحٍ ابلج في سواد الدجى غاب
وكم ليلٍ أسبل بالمحاني عذابه
أستغفر الله هو بقى شي ماشاب
غير القلوب اللي رفضها ترابه!
غير الأمل ماباقي لسترنا حجاب
نطلب ونرجي من كريمإستجابه
وبهامنا يوم إرتحل مهجعه ناب
وللياس بقلوب الحيارا مهابه
ليه المرايا تلغي وجيه الآصحاب؟
سؤالٍ أعمق من سخافة إجابه
ومادام جفنك ليل .. وهمومك .. أهداب
لا تدوري بي عن فرح يحتفى به
ياطفلتي مادامنا شُعث واغراب
ياطفلتي ..من جد وين الغرابه؟"
"تصدقين من الغلا ماعرفتك!!!
ومن الفرح عيّا يقولك لساني!!!
ان كنتي ذنبٍ ياكثر ما قترفتك
ون كنتي غفرانٍ فربي هداني
في ذمتي (يابنت) غلاك يفتك
بقلبٍ تغرّب بين عوج المحاني
ان جف ريقي عن ظماي ارتشفتك
ون زان وقتي صار اسمك(أغاني)
ذاخرك في دلو الغلا ماغرفتك
أبيك لا ضيّق زماني مكاني
(دمعة شموخ)وحافظك ما ذرفتك
من هيبتك حتى انكساري عصاني
(يابن الحلال اسى هو البنت وافتك)
قلت البحر مجهول لولا المواني
ضحك خيالي قال(شفتن)جرفتك
والليل لاعسعس لدربك سراني
ماخفت تنساني انا بجد خفتك
تزيد في حبك وينقص اماني
ياعين من حبك قسيت وطرفتك!
اثر الغلا بعضه يعيق الاماني
اكذب على نفسي ليا قلت عفتك
مير اقبليني لك محبٍ اناني"
"أنا ياما
أبكتب فيك واتساما
قصايد جن!
أبخلي مساء الخير/قصيده غير
وألوّح في قفص صدركمسائي طير!
ظلامك ضوء أحزاني
وانا مانيسوى عاشق
بجهلك يرفض التنوير!
وخوذيها
قصيده نصفهاأحزان!
ونصفٍي رفض الأوزان!
ومدام ان الموادع حان
أبنحاز لجفاف ودمع
وابسبل بالقوافي قمع!
عشان""سيادة الناقد""
يعرف إن إختصاري جمع!
تعالي
واسكبي كفوفك مع حبري!
أنا شوفك عنيده واسألي صبري!
وابصرخ إيه""كت""
عزفتك وأخذل النوته!
وآهيجن
""هبّت هبوب الشمال وبردها شيني""!
وأتساما
أنا ويني؟
بعيد هناك تدنيني!
وتحمل بعضي يديني
على شرفة يباس وبؤس
على العاده توديني!
أحبك والغي التخمين!
أكررأنقسم نصفين!
قسميرغب وطن روحك
وقسمٍيرفض التوطين!
أمانه محرجك صوتي؟
وموتي وانفعالاتي!
أحبك واعربي الآتي
""قفص مات ونعاه الطير""!"
"اي والله إني ضايق الفكر والبال
وحالي تردتاهياسوء حالي
ماهمني لو لامني بعض الأزوال!
المشكله شرهة عزيزٍ وغالي
إبن رمال ليا زعل مالت جبال
وشلون ماتبغى أميّل عقالي
كيف اعتذر لامن طني طيّب الفال
وشلون أحرر للإجابه سؤالي!
يعنياقول ان القدر دوم ختّال
ولا أقول إني ضحيّة هبالي!
أحيان أحس أن الجبل غلطة الجال
واحيان احس الجال غلطة جبالي!
لا يابعد حيي ترى مابك جدال
من دور ربعك محتمين التوالي
لا ثارت الهيّه صياحن وزلزال
يشهد لكم مع البعيد الموالي
من دور أول ودوركم دوم لازال
منتم بحاجة قولتي وانفعالي
اقولحاتميابعد كل من قال
يازين شرهة راس غالي لغالي
وكد قلتها من قبل ياطيّب الفال
وفيها اباختّم نهاية مقالي
الحاتمي لامن زعل تسجد جبال
وشلون ماتبغى أشوشح عقالي؟"
"وكل ماجيت أكسر قيودك يـ (القبيله) !
أصرخوا بي أنت(لحجي) !
أنت ماعندك (سنع)
واندثر داخل (وبائي)
وأصرخ بحلقه(حيائي)
وآتوارى خلف ضوءك (عزّ)
يصدح التاريخ-صدقه-
كانواهلك
كانواهلك
اما انت(ط)
ادفن(أصلك) وانهزم له!
واصحي من نومٍ(كئيب)
يلعن التاريخ واهله
يلعن التاريخ واهله
****
كنت
في أقصى مدارات الحنين
أرسم العشق المُلبّد بالأنين
(ولاح لي برق الرياض)وشفتها!
بنت(شيح) وامها من (الياسمين)
يعني (عزوة ريح)
وجيتي انتي يالقبيله!
بكل فُحش
ولا هلا بالعايدين
(جدّها)يصنع سيوف النصر!
يعني(صانع)للسيوف اللي صنعت حطّين
يلعن أصلك يالرديئه!
***
كنت
شاعر هالقبيله
أرسمه (للكذب) أماسي
أمسياتتقتل الآف البياض بـ(هالوجود)!
وجيت هـ (الليله)حزين
كيف اكفّر هالمآسي؟
كان(سقفه) فوق راسي,واخترقته
وصابتن طلقة(أفا) وانكسرت,
وجيت للعرضه(بطل)
شيلوا الليله(قصيد)
واه
لو يدرون عنّك!
أدري
أمسي الليله كسير
رغم انه مابقى بجسمي عظام
ولا بقى فيني عظيم
-ممكن ياتاريخ أسأل؟
-وش تبي؟
-من هي أمك؟
من هي أمك ياغبي؟!"
"ثلوث الوطن غُربه وتنهيدته أحزان
ونهاره تحوّل ليل وارتبكت أطواره
رحل باسق القامه رحل راعي الإحسان
وسحب العيون أجتاح بالخد مدراره
بكاه الغضا والشيح والنفد والوديان
وبكاه الوَرَق والورق والضلع وأشجاره
وبكته الفصاحه والصراحه مع الأوزان
وبكته""المواقف"" من يبدّي له اشوره؟
ونعته الرياض ودمع حايل هما هتّان
وتلعثم طويق وضيّف الحزن مقداره
قبل وقت كان الدمع تبخل به الشيبان
ويوم الثلوث الدمع هي حيلة كباره
نشيج الكبار تجاوبه صرخة الورعان
وضجيج الأرامل والدعاء يصعق أسواره
من أعزّي بموته مدام الزمن خوّان
على الطيبين يشّن في غفلتي غاره
ولو ينفدى -مثل العريفي-فدته اوطان
ولو ينفدى به اه والنفس أمّاره!
رفعنا اليدين قلوب للواحد المنّان
ولا نعترض مادام رب الملا اختاره
عسى قبره لديمٍ حقوقٍ يدوم أزمان
ويوم الحشر يُبعث خليٍّ من اوزاره"
"ياليلي/ المجرم /الفتّاك
تسندست بي مواويلك
أبهتك ستار هالشبّاك
وأبنتعل بك وأغنيلك!
ياروز بالله وشدراك
انا أسيرٍ بقنديلك؟
إنتي زرعتيني الأشواك
مدري غوت قهوتي هيلك!
أتشبث خيوط كالأفلاك
واشوف دمعي بمنديلك!
ليه أستحي منكأترجّاك
لايابعد حيّ وأجيلك"
"شذّوا ذراع القوافي إخذلوا الفيلسوف
الشعر بحره جفاف وغلطته قافيه
الشعر:صرخة فداوي واحتواء الحروف
والنقد: شغلة مراهق/ذائقه حافيه
هنا نبي نقّلب""الموال""لـ""اوف اوف""
ولاّ بعد نُثبت ان المُثبته /نافيه
وان مرّ""غاوي"" يحاول يزرع الدرب خوف
قولوله""السمّ"" شغله تشبه""العافيه""
القافيه-بإختصار- يعني""سعود/نوف""
واحيان:نوف المحمد تنقلب ""نايفه""
والوزن:سُخف العصا قدام برق السيوف
الوزن يعني إكسر يعني كذا"
"(ستي) عقاربها صفر لو قالك مضحي ثمان
إنتي عقارب دهشتي من المهد لين الذبول
أهيم في منفى الظنون و ألقى بمنفاها حنان
و أزرع ب (تك تك) صوتها خضرة متاهات و ذهول !
و أرجع أدوني لها صَبٍ يرتبه الجنان
و آرتب حروف الغوى و أستسخف أرباب العقول !
( ست ) الصباح السرمدي ست المسا و الإتزان
في خربشات الثانية ينحاز للذنب القبول !
و أضيع و ألقاني هنا في (عقربٍ) لدغه جبان
و أصير عنتر لهفتي و ليلاي ما ترضى هطول
(الست) عندي تَغتَصِب كل أبجديات الزمان
أشرب سراب أنفاسها و ينازع الصمت الفضول !
لو قلت لك يا صاحبي رقصة ثوانيها أغان
ما دوزَنَه غير الصهيل ما استتفهه غير الأ فول !"
"جتني مخاليقٍ تبي وصف دانه
وازريت اقول الوصف وارد بردود
قالوا جميله..؟ قلت بعز شانه
برفع مقامه دام هالوصف محدود
قالوا شبيهه..؟ قلت هذي أهانه
شبيه خلي يامخاليق مفقود
قالوا قمر ..؟ رديت: ضيع مكانه
يشبه وليفك..؟ لا... بصويحبي زود
قالوا منور..؟ قلت واضح بيانه
ياشمس غيبي خلي اليوم موجود
قالوا حنون..؟وقلت بخفي حنانه
اخاف اقول ويصبح الخل محسود
قالوا عيونه..؟ قلت فيها شطانه
فيها رضى ومنها قضى كل محمود
قالوا شفاته..؟ قلت عندي آمانه
وش ذنب بياع العسل يلطم خدود...؟
قالوا شعرها ..؟ قلت ليلي أدانه
لان الليالي ماغدا منّها فود
قالوا قوامه..؟ قلت فتنة زمانه
ياناس يكفي لامشى تزهر ورود
قالوا أميره..؟ قلت مابه طمانه
ذكره مع الأجواد والطيب مرصود
قالوا ملاك..؟ وقلت نفس المكانه
لكن حبيبي زاد والزود معهود
قالوا تكابر..؟ قلت جيت بخيانه
مفروض اسكت دام ماقلت مشهود
هي من بنات الحور وضح كيانه .؟
قلت الحقيقه يمكن ويمكن تزود
قالواتحبه..؟ قلت آه بليانه
قالوا علامك ..؟ قلت ماعندي ردود"
"ياوليف الروح ناديتك تعال
صوتي المشتاق ليتك تسمعه
ضايق صدري ومن دونك محال
اهتني وشلون القابه سعه
الوفا ياخل بدروب الوصال
ياوليف الروح لالاتقطعه
الغلا يا عشقتي مابه جدال
مالك قلبي وعيني تدمعه
شف طفل في متاهات الليال
يذكر أمه يوم كانت ترضعه
هو حنان العاطفه ولا هبال
فكري المجنون من هو يقنعه
لعبه الأشواق مافيها مجال
الوصل ولا فؤادي أنزعه
آه من وادي تغشا به جبال
وادي الفرقا بصدك ترفعه
قلت لك روفي بحالي يادلال
قلتي الربان مد الأشرعه
أشهد ان الموت بفراقك اقبال
ياعسى يمديه يرفع اصبعه
قلتي تلعب بالهوي لعبه عيال
قلت لو هو لعبه والله أبزعه
هذا قلبي معلق بأربع حبال
قلتي المكتوب قص الأربعه
الخطا درب وانا دربي عدال
والطعون اليوم ماهي موجعه
لكن المشتاق يحيه الوصال
الثمار اللي بقلبي يانعه"
"مالك شبيه بدنيتي ما بها زي
حسنك ورسمك روعتك ياحلاتك
لاما أصدق لاتقولين لي خي
دام الحلا كسر بعيني مراتك
يكفي جبينك يشعل الكون بالضي
ويكفي الشهد ماعاش كود بشفاتك
ويكفي القمر ما بيّن بطلتك شي
مدري حيا ولا يضيع بحلاتك
يا أجمل من الزين ياحلا من الفي
ياللي جميع الناس ترضي برضاتك
انتي الهوا أنتي العطا انتي المي
ياسعد عين اللي يموت بغلاتك
ترفقي بنظرتك خفي شوي
دخيل ربك ماتشوفي سواتك..؟
لايابعد من لي وكلي وبعد حي
اطلب تمني روح روحي فداتك
ليتك قريبٍ لي وليتك بعد لي
اشهد برب البيت لاقي خطاتك
مالك شبيه ويل حالي وياوي
حتى خيالي مايشبه صفاتك"
"قولي احبك داخلي قلب ظميان
قولي احبك حققي امنياتي
قولي احبك ينبت الورد بستان
طير الهنا في همسة الحب ياتي
قولي احبك وارسمي الحب فنان
صورة غرام ( ن) بروزيها بذاتي
قولي احبك واعزفي كل الألحان
صوت المشاعر لحنيه بشفاتي
قولي احبك عاشقك حيل ولهان
بحر الوله به عالي الموج عاتي
قولي احبك شوفي الليل مازان
لا غابت القمرا فقدت السلاتي
قولي احبك وامسحي كل الأحزان
خليني احيا واهتني في حياتي
قولي احبك تدري العمر خوان
الوقت يمضي والزمن به شقاتي
تصوري كلمه بها عيشة انسان
قولي احبك عهد لحرق وصاتي"
"نسيت كل اللي مضى ليه ياصاح
يا صاح من عقبك انأ حالتي غير
ابكي ودمع العين والله ما طاح
لا واهني اللي على خده يسير
حرقة فؤادي تمنع الدمع ينساح
والعبره اللي مالقت منقع البير
خليتني ما بين اهات وجراح
رمح(ن) بظهر كليب ادمى به الزير
صاب الخفوق وبين الصمت فضاح
دامه رسم في وجهي الهم تعبير
اموت واحيا والمعاليق مسباح
بيدك تقطع ماجمعت المناثير
تضحك وتدري داخلي قلب نواح
وكانك على فراقي تزف التباشير
هذا جزاي ان الهوى داخلي لاح؟
عطيتك احساس الغلا دون تأخير
يمكن زماني فات مع ماضي راح
وانت بزمان وحكمتك به تغيير
اصبحت ذكرى بالزمن عطرها فاح
ذكرى اليمه ما نستها الأساطير
الطير لو ماعانق الجو بجناح
لا ما رفعت الراس لاشفت لك طير
اعلنت للترحال مفارق افراح
في غربة الأحزان واقولك طير
مديت لي مر العنا وقلت تفاح
ومديت لك مسك الغلا وتنفخه كير
دامي على لقياك ياشوق لحاح
بدعي عسى الدعوه بها لك تأثير
ياعل ربي ياخذ الروح وارتاح
اقلها لامت تذكرني بخير"
"أرضي...وعرضي...وفوقهن راية الدين
ثلاث فيهن عزتي والشهاده
من دونهن ترخص مكارم عزيزين
وبعزهن سار الفتى للرياده
يادار..يادار الفخر لاتونين
جرح الغدر يادار هذا ضماده
ان كان هنتي في فؤاد الرديين
يادار نور الكون يخفي سواده
ان باع واطي بالمنيات شارين
ترخص رقابٍ عند الأجواد ساده
تاريخنايادار باقي اليا وين
ماهو بنارٍ عايشين بسماده
تاريخنا ذات الصواري وحطين
والخندق اللي صرف الأيام عاده
تاريخنا يادار ! تاريخ .. تدرين
ماهو صفير الطايره من زناده
حاميك ربك من سهام الشياطين
مادام رب البيت حامي عباده
لاتشتكي يادار... ناسٍ مصلين
دعواتهم يادار فيها وكاده
هذاك وان غاب المطر ما تجفين
يسقيك ربك بالهنا والسعاده
يادار فوق الخيل صاح السلاطين
على دروب الموت لالركاده
شرابتٍ للدم... بالحيل ضارين
عج الرمك يادرا لعيون غاده*
بنت الكرام اللي تسيد المزايين
أصيله الجدين مابه رباده
ماهي بدار الغرب ماهي بكّين
ولاعاش منهو بالرديات كاده
هذا السبب يادار لا لا تخافين
مادام عرق الجود ينبض مراده
يادارنا من خلقت الأرض للحين
ماغير دين الحق شايل مهاده
خليتها للوقت وأنتي تعرفين
لاصار قولي مايجي بالأفاده
راوي قصيد ولا تقولين شاقين
هذا الشقا يادار للقلب عاده
هاذي خواف النفس ليهٍ تلومين
منهو بكا والدمع يادار زاده
أرضي ... وعرضي... وفوقهن راية الدين
ولاحمام الدار ( بلفور ) صاده
* غاده : هي الفتاه الجميله"
"ساكنِ خلف المباني عايشِ بين القبور
صور الأحساس جفر ومختفي فيه المدار
شف دود الأرض يلقط مابقى له من بذو
والكفن هش وتنثّر مع رياح البعد طار
وصرخت طفله صغيره قالت الدنيا تدور
يوم شافت في عيونه جمجمه تعني احتقار
هيكل الحب يتحرك من بعد ما مات جور
وحيهِ تلدغ بعظمه سمها اصبح عقار
أنتهض وخطاه تدفن كل ماضي ياشعور
ولابقى غير المفاصل تشهد برب الديار
صورة الحب وزمنا مقبره في وسط سور
صورة الجن تحول ويصبح الشيطان جار
نور وسط الأرض بيّن واختفى بالقلب نور
واظلمت كل الميادن مابقى بالكون نار
يازمان الكذب يكفي وش بقى غير الزهور
واصبحت عطرِ وشوكه يدمى ولا له اعتذار
هاذي قصة هوانا قصه بكل العصور
قصة الذنب الحقيقي قصتي هي بأختصار"
"الألف.. الف من حسين الكلاما
وأختار من زين القوافي تماما
ومن بعدها أبدي عليكم سلاما
وتحية الأسلام للي يردون
والباء.. بديت بقاف ياما تجرّب
قافٍ لقلبي ياعرب حيل قرّب
بين البشر يا سامعي هو تسرب
مروبع الأبيات ياللي تعرفون
والتاء.. تاه الفكر واقول سجيت
في هاجس الأشعار وأقول حييت
اكتب وبالي ينده وله رديت
والشعر في صدر المحبين مرهون
والثاء .. ثار الحب واصبحت مغثوث
حب بصدري كأنه الدر مبثوث
حب الحبايب للمجانين موروث
ماضي زمانه يشهد بكل محزون
والجيم.. جار الوقت والعين تسهج
دمعٍ يخلي جفني أهين يرتج
فجٍ على خدي وبالقلب له فج
واحس من دمع القهر كلي عيون
والحاء.. حرت وليه ياقلب مجروح
تبكي العنا وتزيد بداخلي نوح
ياقلب ماهمه شقا اتعب الروح
انسا ترى ماعاد له اي مضمون
والخاء.. خان وباع ياحسرتي (اخ)
اخ وصوت البعد ياناس يصرخ
جرح الغدر في داخلي له يترّخ
ياحيف والله تالي العمر مغبون
والدال.. دار الكون يومه تبعد
هدالفكر والحيل ياوي منهد
من فرقته طعم الهنا عني أرتد
واصبحت من فرقا المحبين مسجون
والذال.. ذاب الباس والصبر لاذا
واقول هذا اللي جرالي وهذا
يالايمي ماعنه والله معاذا
دامي مثل ماقلت بالحب مسكون
والراء.. راح ولاتقولون اصبر
من فرقته ياناس والله ما أقدر
طيفه ابالي كيف أنا عنه اصبر
ياويل حالي مابقى في يدي لون
والزاي.. زاد الويل يومه تبرّز
وسط الخيال وبين الأجفان يركز
كانه ملاك ووسط الأشواق يبرز
انا أشهد انه بالحلا حيل مزيون
والسين..سلت سيف خشمه وهو شمس
لاواهني من يسمعه ويلمسه لمس
حلو الوصايف لاذكرناه بالأمس
واليوم أنا في ماضي الزين مفتون
والشين.. شفت ان الغلا فيه مغشوش
ماخذ غلاه ولايجي منه طروش
ابو جديل حاشني بالجفا حوش
ياعل تعطيه الليالي على هون
والصاد.. صد وكني اليوم مقروص
ولاغريق خانته عدة الغوص
ماشفتني من فعلته أكتب نصوص؟
هذا عزاي وبالشعر قلت تكفون
والضاد.. ضقت وياعسى اقضي فروض
خوفي من الأقدار والحكم مرفوض
نوض المشاعر مايجي عقبهم نوض
يكفي خذلت النفس في هاجس ظنون
والطاء.. طاري هجرهم ماله شروط
قط الغلا والشوق بالقلب مقطوط
ياكيف اعيش ويصبح الفكر مبسوط
دام الوليف اقفى مع اللي يقفون
والظاء.. لوه حظ ماني محظوظ
دام العهد بين المحبين منقوظ
عشق الليالي كلها بصد منفوظ
حظي ردي بالقول لاماتعدلون
والعين.. عيني بعدهم اه تدمع
ويالايمي باللوم ياليت أسمع
مرفوض قولك يانديمي وأنفع
تسكت ترى ماهمني وش يقولون
والغين.. غالي صاحبي هو مصيوغ
في داخلي واسمى من الماس مصبوغ
من عقبهم دار المزايين مفروغ
حسنه سبأ كل المخاليق ياكون
والفاء.. فيه من الوصايف ولا شيف
ملاك تعجز في حلاياه توصيف
وصار بعيون الناس للزين تعريف
ياشوق قلبي شاكي الحب بشجون
والقاف.. قايد للعذارى وصّدق
انه ملاك الزين بالحسن يدفق
يالله عسى في حالتي بس يرفق
ويحس في شخصٍ به الحب مخزون
والكاف.. كف, بصاحبي لاتشكك
حلو الطبايع للطويلات مالك
بس القدر مابيننا صار وانصك
باب الوصل وبأمرها هم يردون
واللام.. لومي قربها لو باطل
ماني على الرذلات ياهيه واصل
ليت النظر وان كان مافيه حاصل
باعيش في أرض الجفا لاتصدون
والميم .. مر البعد والصد لي سم
والجرح أدمي ياغلا كيف يلتم
دام اللقا ياشوقتي هو مرهم
يامبعد لجرح الجفا ماتداوون
والنون.. نفسي للصعيبات تركن
لكن غرام الخل باقول لكن
لانه ثقيل الأمر مافيه ماكن
باقولها واعيد وشلون وشلون؟
والهاء.. هذي حالتي وقلت أنده
سود الليالي جاوبتني على صه
اسكت ترى بالحب مافيه أشره
خللك على حالك ومافات مركون
والواو.. لو اللي يحبوننا لو
يدرون عن سود اليالي بلا ضو
كانوا على وصل اللقا يمنا جو
ياليت في خافي الضماير يعرفون
والياء.. يأسي بالمعاليق داوي
واقول من فرقاه شفني خلاوي
واختم قصيدي للخفيات راوي
وصلوا عدد ماساق ربي مزون"
"صوتك يناديني وأنا اقول وينك
بيني وبينك عدة اميال واميال
ودي اجي لك وارتوي من حنينك
مشتاق اجي لك واسهج الحب خيال
مشتاق اشوف الود في وسط عينك
واعطيك من عيني من الود شلال
مشتاق احس يدي تلامس يدينك
ونحس في طعم الهوى قرب ووصال
مشتاق اساير خطوتك في سنينك
اسامرك بالليل ولشمسك ظلال
مشتاق اعايش ضحكتك في جبينك
واشوف نورك بالفضا يشعل اشعال
مشتاق أضمك لاتمادى انينك
اعطيك من روحي هنا لو هو آمال
مشتاق اشيلك من عناك وأعينك
مشتاق لك والشوق سوا بي أهوال
مشتاق أنا مشتاق مشتاق وينك
أنا بحقيقه أو وهم شاعري قال"
"الاياقلب لاضاقت عليك وصابك الهوجاس
تصبر مانفرج هم(ن) ورى قعده بثر قومه
الاياقلب والدنيا بها لاميّلت اتعاس
يشيب الراس من جوره وتصير الحال معدومه
الا ياقلب خلتني من اسباب الغدر ضراس
اكظ الغيض من حسره حياتي شبه معدومه
الاياقلب عافتني وعافت قربي والمجلاس
وعافت حبي الصادق لاني مخفي ارسومه
الاياقلب قالت لي خلاص الناس غير الناس
خلاص اليوم ياقلبي ترى عيني نست صومه
الا ياقلب مضنونك غواه الواشي البلاس
مشى في قول حسادي كفى ياقلب لاتلومه
الا ياقلب خلتني صويب بحرها غطاس
وشوف امواجه ترميني بعيد لدنيا مهمومه
الا ياقلب بسبابه يقولوا فاقد الأحساس
قساتك اه ياقلبي بعين الناس مرسومه
الاياقلب ماتسلا وتهّدى فكري المحتاس
وحس اليوم ياقلبي بعيشه لو هي مهضومه
الا ياقلب بكتبها على صدر الورق بقياس
بعاف اللي يعافوني وبيع الحب بهدومه"
"جتني وعينه تذرف الدمع صباب
تلطم على خده وتطش الونيني
شالت تراب وقالت ابن آدم اتراب
وهلت على راسه وقالت دفيني
قالت عيالي عزوتي واغلى الأحباب
راحوا غدر ياناس قدام عيني
احمد وعبدالله وسالم مع شهاب
ومحمد الى غاب قالوا سجيني
وين العرب وين القرايب والأنساب
وين العلوم الماضيه ما تبيني
وين الشهامه وين عكفين الأشناب
وين الكرامه ياعرب ما تحيني
وين النشاما وين فكاك الأرقاب
اللي رفع سيفه وقص اليديني
وين الذي لاقالوا الحق ماغاب
وين الذي للظلم ماهو عويني
وينك اسامه وينك اليوم خطاب
وين رجال الدين والمسلميني
ياحيف والله ياعرب مابقى اسباب
ماتوا عيالي وطفلتي ترتجيني
ودار تكف اطفال تلعب به كلاب
اليوم بلوة امهم بلوتيني
لاياعرب ماهم لنا قرب واصحاب
طبع اليهودي للعرب ما يزيني
لاياعرب شالوا علينا بالأرهاب
وموت الطفل بيدينهم ما يشيني!
لاوحسافه مابقا اليوم طلاب
راحت رجال لفعلهم خابريني
لاوحسافه مابقا بينا شاب
وصرنا سبايا والأهل نايميني
لاوحسافه من طلب عزته عاب
راية بيدين البنت ولا بيديني
القدس صاحت ياعرب هدوا الباب
وانتم بحر المهزله غارقيني
داسوا كرامة امتي دوس الأعشاب
وينه صلاح الدين وينه ويني
كثرة وعود وفعلكم عننا غاب
الخوف واضح والمذله تبيني
رسالتي يوم الصبر داخلي ذاب
واشوف حبل الدين ماهو متيني
اقولها دام العرب عزها شاب
اقولها والسور ماهو حصيني
وختامها منشي السماء رب الأرباب
قادر على الظلام والمعتديني"
"ليش سببتي شقايه يا حمامه؟
ياحمام الورق ماترفق وتاوي
الحظيظ اللي يوصلك سلامه
والله انه صار بالدنيا غناوي
دام جدك من رياجيل الكرامه
العزاوي كلها باسم العطاوي
اشهد انه من رياجيل الشهامه
راعي الفزعات والبشت الحساوي
وانتي يالي فوق خدينك علامه
شامة تزها بها سود الغطاوي
ياشبيه اللي مرابيها تهامهعنز ريم ذيروها بالعزاوي
العذاب يخففه حلو ابتسامه
اشهد اني عندكم مثل الفداوي
دايم المسلم مريض في صيامه
مير عن مثلك حرام انه يراوي
فوق جسمك من حسين اللبس خامه
خامته ماجبها عفن قصاوي
حشمتك يابنت قامه فوق قامه
نور يمشي فيه رجال عماوي
اسمعي يا بنت من اخر كلامه
وارفقي في حال من حاله شقاوي"
"على بيض الورق بكتب خوافي غاية الأشواق
وابيّن للبشر حبك واقول البعد منطاقي
احبك واعشق انفاسك واموت بطرفك السراق
سرق فكري وخلاني احبك حيل وانساقي
احبك ضمني بصدرك وسافر بي ورا الأفاق
لعالم حبنا الوافي وبترك عالمي الشاقي
تعال وامسك يديني ودفي قلبي المشتاق
تعال واقترب مني ضميت وقربك الساقي
تعال وباعد افكاري عن هموم تصيح افراق
ابنسى كل مافيني واعيش لحبك الباقي
حبيبي هالهوى قاسي وناره طبعها حراق
حرام ان غبت عن عيني تغيب الشمس بشراقي
غرامك اوجد بعيني بحر في داخلي غراق
تعال وهدي امواج تصافق داخل اعماقي
احبك غايه آمالي بقلبي غايه الأشواق
اخاف ان طول غيابك تزيد وتحرق اوراقي"
"ياسي من الدنيا وياسي عليها
وياسي على فكرٍ شقى منها وخاب
كل مابدا يومٍ اقول أرتجيها
ويمضي زماني بين مقفي وطلاب
شفت الجفا والريب والهم فيها
تسقي مرار وارتشف مر الأسباب
يانفس من ذيك العطايا عطيها
شاب الضمير وخافي الوقت ماشاب
قالت عطيت وكل معنى يجيها
جيته رضا والله ماجيته عتاب
مديت ايدي بس تقصر يديهأ
جيته موّد وقفلت دوني الباب
صديت عنها قلت لاما أبيها
والقى بها ناسي من اصحاب واحباب
تعبت !: باعتني وانا أشتريها
رجيت !: جازتني بجرحين واحساب
لاواهني من هو بقبره نسيها
ماشال ذنب وواجه الحق مرتاب
ماغرته دنياه قال احتويها
اتراب ساس وانتهى اسفل تراب"
"الساهر اللي ماعرف لذة النوم
يسهر طوال الليل والبال حيران
العاشق اللي عاش دنياه محروم
من يوم ماغابوا حبايب وخلان
الضايق اللي داخله شي مكتوم
اظلم عليه الكون والحظ مازان
الصابر اللي اودع الصبر مضموم
عنده مفاتيح الفرج عالي الشان
اليائس اللي كنه بحكم معدوم
ماله رجا في داخله غير غفران
الوافي اللي مانسى دين معلوم
وافي ولكن صاحبه شخص خوان
الغادي اللي موطنه حلم مهدوم
غريب دار وفاقد(ن) درب الأوطان
سبعه وعاشوا داخل الصدر ياقوم
سبعه لهم بالقلب سبعين شيطان
لاماتحمل فوقهم كثرة اللوم
انسان ابقى ياعرب والله أنسان"
"من شكى للناس ما كنه شكى
ومن شكى لغير الولي خاب برجاه
اظلمت دنياي في وضح النقى
ولابقى في داخلي طعم الحياه
فيني من ماضي حياتي ابتدى
وارتبط في حاضر ايامي برداه
وفيني بسمة وعبرة معها سوى
وفيني شمعه وفيني دمعه ما خفاه
وفيني همس بلا حروف تنقرا
وفيني صرخه يسكت العالم معاه
وفيني شمس بلا شعاع ولا ضوى
وفيني ليل اسود كنه وفاه
وفيني ارض بلا نبات ولاهوى
وفيني بحور بلا امواج ومياه
وفيني غربة بينت معني الجفا
والمداين حارت بمعني جفاه
وفيني وفيني جروح بلا دوى
اه واعزاه كيف القا دواه
وفيني شاعر مالقا نفسه ولقا
شكوته في هامش اوراقه شفاه"
"تعالي نكتب ابياتِ تبين حلمنا المجنون
تعالي نرسم الصوره ونبروزها بأمانينا
تعالي نعتلي الغيمه ونبحر في ضياع الكون
نشوف الأرض من عالي ونسأل عن موانينا
جزيرة عشق مفقوده بها ذاك الغلا المدفون
جزيرة مابها شي عن الأشواق يلهينا
تشوفي شلون نسمتهاتنادي بالوله وشلون
تشوفي الورد ياعمري من الأفراح يعطينا
حياتي شوفي البلبل يغرد حبنا بلحون
على غصن الشجر غنا عن اللي في خوافينا
على شاطي البحر اكتب ( احبك ) ومسح المحزون
يجيها الموج ياخذها وتبقى به معنينا
تعالي بصرخ وأصرخ ( أحبك ) ياغلا مفتون
يروح الصوت جاوبني صداه ولا تناسينا
تعالي نحفر حروف على قلب الوفأ مطعون
بسهم الحب ونخلي نزيف الجرح يروينا
تعالي دام انا شاعر بخلي للقصيد عيون
وخلي كل ابياتي عن الأحزان تعمينا
تعالي ضمي احساسي يبيح بقربك المكنون
تعالي يابعد روحتي وشوفي الحب يحينا"
"ابي اكشف لكم قصه ربت في داخلي ازمان
غريبه قصتي لكن رغم عني اصدقها
ولدت بغربه العالم وعشت بغربتي مع كان
ربيت وحزني مع روحي وشوفه صار سيدها
ذكرت امي وهي قالت زمانك لحظه واحيان
تصبر دنيتك دارت وخلك صابر وقدها
ترى ياوليدي الدنيا تدس الهم لو ما بان
ابيك تكون يا وليدي نبيه ولا تعددها
يا يمه دنيتي ضاقت وعشت بعالم الهجران
يمه ليه مازانت سنيني كيف ابددها؟
يايمه ليلي الأسود فطمني والنهار اشقان
ابيك اليوم يا يمه تشوفي كيف اعاندها
ندهت امي ولا ردت وطالت صرختي خوان
زماني سارق افراحي واخذ أمي مع يدها
ندهت سنين يا يمه تعالي من الزمن بردان
ابي حضنك يدفيني رجيتك يازمن عدها
يتيم اليوم يايمه يتيم وسيد اليتمان
يتيم الحال والخاطر يتيم ودوم ارددها
تقول اوليدي لاتحزن ترى هالكون لك فرحان
يايمه شلون يايمه وانتي كنتي ماردها؟
الا يا لله يالعالي الا يالله يارحمان
ابي رحماك يالوالي ورحمة امي اوجدها"
"مثل البحر يا بنت زينه بشينه
وهذا عذابي يا ترى كيف بختار
الملح ميزه وكلنا عارفينه
بس البلا في داخله كل الأمرار
والوصل مده وكم عطتنا يدينه
ومنه الجزر يا بنت اصبحت محتار
اشوف فيه الود وحلى السكينه
ولامن تعلى موجه اقول جبار
وفيه الوفا احيان لاتنكرينه
ولانكرأنا انه صفه لكل غدار
له قصةٍ صارت بقلبي حزينه
وله فرحةٍ تشبه مداخيل الأمطار
وله غربةٍ واقولها لك وينه
والقا وطن عمري على شط الأبحار
وله لوعةٍ صارت بجوفي دفينه
وفيه السلاة وقلت ياموج دوار
مثل البحر انتي وشوفك فطينه
وشفت التناقض أكشفي كل الأسرار
مثل البحر والقلب بيح كنينه
يا خافي الأعماق حليت تذكار"
"تبي العذر مني على ماتوده
تبي اترجى وطلبك لاتخليه
العاشق اللي احرق الدمع خده
يرتاح بالك بالمتاهات ترميه
بذكرك باللي مضى ولا أرده
تخطي علي واقول بالحق لوميه
طبع الجفا والصد قلبك يوده
ولامن زعلتي كل وصلِ تعافيه
كم مرةِ نادى غرورك أهده
غرامك اللي داخلي عفت مابيه
وكم مرةِ بالشك فكرك تمده
وانا من اسباب الغلا قلت نا سيه
وكم مرةِ حبل الوصل قلت شده
ابيك تفهم خافي القلب وشفيه
لا لا تقول اللي مضى لا تعده
أعد كم جرحِ بقلبي وضعتيه
دامي عطيتك قلب ليه تصده
هذا الغرام اللي بقلبك رسمتيه؟؟
يا بنت درب الحب مافيه رده
ولو ترجع الأيام والله ماجيه"
"صبر صبرته ولاصبر غير مغصوب
ياصبر صبري صدني صاحبي وغاب
صحت الصياح وصاحبي صوت مصلوب
صوت صدمني وصدني وصار لي عتاب
وصندوق صدري صّدر الهم مصبوب
صّدر رصاص صوب القلب بصواب
وصديت صابر صادني الموت منصوب
صاح الصويب وصب بالعين صباب
وصالت صحايف صنتها وصمت ماتوب
صحايف صورّتها وصغتها كتاب
صّدق صدوق صدق بقول مكذوب
صح الصحيح ولو صدف قول كذاب
صبري صبرته ولاصبر غير أيوب
صّميت صبري وصبه القلب ماتاب"
"لاصاحبٍ يعذر ولاخل ياوي
حتى الأهل صاروا على القرب عدوان
لايازمن ماهي قصيده هواوي
هذي قصيده تكتب علوم وازمان
كتبتها والقلب فيه البلاوي
وعزاه ياقلب(ن) شمل كل الأحزان
العين تذرف دمعها والخطاوي
سارت لدرب(ن) فيه الأشواك بستان
خذ يازمن قلب(ن) من الهم عاوي
ذيب السريه اصبح اليوم منهان
صابتني الدنيا صواب النداوي
يضيع عزه لو جبر كسره وزان
دنيا غريبه ولا تدوم العزاوي
كم من عزيز(ن) راح والعمر خوان
يالايمي ياعل ماهي هقاوي
دامي رماد عقب نار ودخان
لاصار فعل الطيب لرضاك شاوي
لاترفع الدبوس في وسط شويان"
"ابي اسرق من همومي هموم تجرح الأبيات
واخاف اكشف عن الخافي واتيه بوسط اهاتي
حزين وباين بعيني واحاول اخفي الدمعات
كثر ماخفي الدمعه احس تزيد عبراتي
امد الكف كم مره ويصفعني الردى مرات
ردى هالحظ قاعد لي يعكر كل لحظاتي
يسافر بي ورىالدنيا لديره شعارهالآهات
ترحب بي وتهلي بي وتدفن كل ضحكاتي
تمد بساطها الداكن وتنثر شوك للخطوات
وانا امشي رغم هذا واخاف تقل خطواتي
رجعت لدنيتي شايل من همومي كثر ما فات
رجعت وشايل بصدري عذاب الكون في ذاتي
جروح وظيم مع ضيقه وغم وفوقهن حسرات
ضياع وغربه وشكوه وعزه تبني سكاتي
فراق وشوق للفرحه وونه وبعدها همسات
واثاري الهمسه ياحظي صدى من صوت وناتي
خلاص ولابي اسرق من فوادي بعد ما مات
خلاص اليوم ياقلبي رثيتك في كتاباتي"
"غريبه قصة الفرقا بدرب العاشق المهبول
يعيش بحسرة افكاره ويشوف الموت باحواله
يهل الدمعه ويشكي زمانه ما بدا بحلول
يخيم هم في باله يحس اليأس يبداله
بعد ماكان هو منه غدا له غايب ومجهول
غريبه قصة الدمعه اذا جالت على وصاله
وبعد ماكان له فارس تمشى به جحش بهلول
ألا وشلون يا دنيا خذلتي عشق خياله
وبعد ما كان له نور وشعاع بشوفته مذهول
يجوز ان الشعاع أكذب واصدق منه ظلاله
وبعد ماكان من شوقه يغيير نغمة المحمول
عزاه اليوم يتعطف تجي من شوقه ارساله
تقول ان غبت عن عينه تعذب واصبح المسلول
اشوف الحين له مده وهو ما جا في باله
الا ياجاهل احساسك تعلم وانطق المعقول
هذاك القول في صدره اذا طال الجفا قاله
الا لاتامن الدنيا وفكر في صحيح القول
غرام الوقت يا صاحب عذاب النفس يبراله
اذا قيس وفقد ليلى وعنتر ما لقى المكحول
تبي تلقى بزمان الكذب خلٍ يصدق القاله؟
ابيك الحين تنساها وتترك لعبة الجندول
بدايتها نهايتها صدوده يشبه قباله
تجيك بهمسها الدافي وطرفٍ ناعمٍ مخجول
تهز القب من حسنه بذاك الجد مختاله
عليها من الدلع لون ويهدك خصرهالمفتول
اذا ناظرت في عينه تشوف السحر بأشكاله
وهي كذبه وسط أبريل ومايو ومارس وآيلول
بكل العام هي كذبه وصحيح القول محتاله
يقولوا أسأل مجرب ولا تسأل طبيب بقول
وانا جربت من قبلك واعرف الحب واحواله
بعض هالحب له طيفٍ يجيك ولا يجيك بزول
لأن الفكر هو صدق الكلام ويبني أماله
وبعض الحب ياصاحب تسلي والحقيقه جول
حمامه طارت وطارت وقناصه فقد حاله
وبعض الحب لاصابك بقول لحالتك لحول
يبي لك أربع أرجال يصيروا لك حماله
هذاك اللي سرق فكرك وخلى نظرتك مدلول
تبين كل آهاتك وقلبك عاف منزاله
وانا ياصاحبي قبلك وكنت العاشق المهبول
لأن العشق في قلبي وفكري صار مدهاله"
"صار عندي خير من مال وكنوز
والعقار اللي شكا منه النظام
واركب أنواع السوابر والبنوز
وّين ماوجهت القا لي مقام
وشابك ديانا، مع كاتي ، وروز
واحضرت عرسي مع فيفي مرام
وعازم كلينتون على ( دحة ) عنوز
ومادلين بصوت للحاشي تسام
وعازمٍ ياسر على فستق ولوز
وخاضعٍ باراك يترجى السلام
وزانت أحوالي واخباري تنوز
ودايره بين الجرايد بازدحام
وارتفع أسمي مع شهره وبروز
من حدود الصين لبلاد الظلام
وماوعيت الا على صوت العجوز
الدوام اليوم ياوليدي الدوام!!!"
"مرت ثلاث سنين والقلب ملتاع
لشوف الحبايب مابقى به مناعه
البعد جرحٍ ينزف بوسط الأضلاع
والدم يقطر كل لحظة وساعه
لو هو درى عن حالتي زين الأطباع
كان أبحر بقلبي وطووى شراعه
عطاني حزنه واثره اليوم بياع
وأخذ سروري ولا بخست البضاعه
عشت العمر وأنا أعاني من أوجاع
وشهدت بالمقسوم سمعن وطاعه
لو كانت كسوري كثيرات و وساع
مارحت أشيع عند آهل الإشاعه
ولو كنت أعيش الذل في وجه مرتاع
ببيع عمري وأدري الوقت باعه
يا صاحبي ياللي تعرف كل الأوضاع
ودعتك اللي ما يخون الوداعه
..تعلم بأني بالهوى لستُُ طماع..
سمعني بس صوتك وخل اللكاعه
إلى متى بعيش شاعر و سًًًماع
وإلى متى بتعيش .. جو القطاعه
أرجع وخلك بين شوفي والأسماع
خل الغلا يرتاح لو ربع ساعه"
"الفلسفه ماهي بكبر الثقافه
الفلسفه حب التميز عن الغير
يعني لوإنك كنت !عامل! نظافه
تقدر تجاري بالثقافه ..هوامير
وجهة نظر لم تنبنى من لقافه
لما طرت دونتها دون تأخير
مثل الشعر إذا تميز بقافه
وخلى المعاني ترتكز له طوابير
كذا يكون الشعر مابه كلافه
وإذا كتبته صفقوا لي الجماهير
الشعر أحلى شيء فيه أختلافه
وكلن على معناه ساق التفاكير
وأناكلت الشعرأكل الكنافه
في مجلسن ماجوه غيري مسايير"
"أذكر أني كنت ألمح من زمان
لكن أنتي للأسف ما تفهمين
كنت متفائل ولا ذقت الهوان
لين شفتك مع عدوي تضحكين
كنتي أغلى من سكن هذا المكان
وأنتي اللي فوق عرشه تحكمين
ليه خنتي قلب من حبك وصان
بالعهد ما خان وأنتي توعدين
علميني وش كسبتي من فلان
علميني بأي حقن تجرحين
والله أني كنت أكن الإمتنان
لمعالي حظرتك قبل تحكين
للأسف ما كنت عايش في آمان
كنت أحسب أني بهالدنيا فطين
ما وعيت إلا وأنتي والجبان
هو مثبتني وأنتي تطعنين
وش بقى؟ تدرين ما باقي حنان
ما بقى إلا دم طعنات الجبين
أبتدينا والزمن مابه أمان
وأنتهينا اليوم يوم ك تضحكين"
"لاتحسبون الشعر كله خيال
بالشعر عله وأنا داويتها
شامخ المعنى وأبياتي جزال
موهبه جتني وأنا نميتها
أبتديته يوم أنهيت الجدال
في ضروفٍ جايره .. عديتها
قسوة الأيام مع غدر الليال
عوجا عوجا .. وين ما طقيتها
قلة الحيله ولو خانت رجال
ما تزعزعهم واناتحديتها
ما كتبت الشعر وابغالي ريال
تنكسر يًدي إذا .. مديتها
لا تعجب لا ولا تسأل سؤال
هالضروف الله يخرب .. بيتها
قمت أحلحلها وزادت إنفعال
رافضه حلي وغصب حليتها
بالشعر روضتها وكلي نضال
ودها تهرب وانا رديتها"
"صاحبي أحلف لك بربي يمين
وكل حلف ٍ عند ربي ما يهون
آحلف أنه ساقني نوب الحنين
لدروبٍ كلها ضيم و مجون
الطعون أرحم من مفآرق ضنين
واللقى ينسيني وش كبر الطعون
شفت حزن الناس في مر السنين
زآبنٍ ٍ لقلبي ولا غيره زبون
لا إلتفت يسار نادتني اليمين
ولا إلتفت يمين مدري وش يكون
أتذكر صورته في كل حين
كيف أسلى عن مظاليل العيون
آمشي القآسي وآنآ برجوى يلين
وآتصبر و آلآمل باني ركون
ما أحب اليآس لو حظي يشين
لو يورًدني على بعض الضنون
الهوى فبدايته نظرات عين
و الغلا دام انتهى جاك الجنون
شوفني عندك ولكني سجين
قلب خلي الله أعلم به سجون
لا تقول شلون علمة ما يبين
والله لتبطي معك كلمة شلون
قبل أنا مثلك و لكنه ذهين
جيت أبضمه و خلاني سكون
بتصبر وأدري أن جرحي متين
مالي إلا الصبر ما دامه يمون"
"قالوا : حبيبك ما نشوفه عسى.. خير
قلت بـ صراحه راح ربي يعينه
قالوا : الهجر خلى عيونك .. مساهير
قلت الوصل منه يجيب السكينه
قالوا : على ما نعتقد يعشق الغير
قلت الملا يفدون رمشه وعينه
قالوا : تدوٍر ؛ للخيانات .. تبرير
قلت الوفاء كله طلع .. من يمينه
قالوا : نبي تكفى لها اللغز تفسير
قلت المعاني كلها له رهينه
قالوا : تكلم سرك اليوم في بير
قلت المفارق ما أتى من يدينه
عندي يقين إنه إذا غرد الطير
يشتاق ..لي ثمن يسوقه حنينه
لكن محد ياقف بـ وجه المقادير
وقبلي من العشاق - عاشق - بثينه
قرم و شجاع ولا لقى له تدابير
حال القدر ما بين خله و بينه
عيوا عليه و عاش عمره مخاسير
وأصبح هواه العذب علقم سنينه
وأنا وجميل أخوان من باب تصوير
و قلوبنا تنبض مشاعر حزينه"
"الشعر فن وكاتب الشعر فنان
ولولا القصايد ما سمعنا الأغاني
لا صارت الأبيات جزلة والألحان
مثل الأماكن ندخل بجو ثاني
الشعر ماله لون له عدة ألوان
وألذ وأطيب لون شعر المعاني
الموهبه!! تترك على النص عنوان
بصمه لشاعرها فلان الفلاني
وأنا زرعت الورد في كل بستان
إلين ما لاح الزهر وأحتواني
شعري وأعرفه يكفي أنه كحيلان
لامن دعيته قال أبشر!! وجاني
وأنا مع كحيلان في كل ميدان
يفزع معي وأبني عليه الأماني
الشعر تاريخ وقبايل وأوطان
ولا كل شاعر كان مثلي يعاني
أنا كتبت الشعر من نار الأحزان
اللي سلب من جور قلبي حناني
سكت وأثر الوقت يبغى له لسان
وإنحلت العقده وأبطلق لساني
يا شينها لا صرت تبغى لك إنسان
واللي تبي يبغى له إنسان ثاني"
"في ملتقى إحساس للشعر قيمه
وأكبر دليل أن الشعر فيه سامي
شعار إلهم باس وإلهم عزيمه
جمعهم المحياس راع المقامي
تلاقو الشعار في وسط خيمه
وكلن على ما قيل شد الحزامي
أحدن ذراعه بالشدايد حميمه
وأحدن ذراعه قيًدة بالخطامي
وأحدن لسانه بالمواقف خصيمه
وأحدن لسانه بالمواقف عصامي
وأحدن سواتي ما يحب الظليمه
وأحدن بعقله جاب معنى كلامي
الكل منا صار يملك غنيمه
وكلن على صيدته أصبح يحامي
بالشعر صدنا والنوايا سليمه
نموت ولا يصبح حدينا حرامي
هذي جديده لا حشى مي قديمه
كتبتها وصوبت منها سهامي"
"اقديت ياخلي واحسنت صنعا
اقديت في قلبن هدالك عروقه
تجرح وتسلى وتشعل القلب شمعا
ترحل وتسقي شارب الحب موقه
كم ليلتن فاضت من اجلك بدمعا
وكم دمعتن لجلك تذارف سبوقه
كم طخمتن ذابت وكم بنت ولعا
يرجن غرامي وقولهن به شهوقه
كم فاتنه رابت وكم بنت دلعا
والقلب عيٌا يبدلك بمخلوقه
لؤلؤ غلاك بداخلي يشع شعا
شعة لئالئ ترخص الذهب وسوقه
حسباك ربي كيف تدله وتنعا
وتحسن عزا حبي بليلة شروقه
سهم الجفا في خافقي منه رمعا
رمعة فطين ولابه لغزن يعوقه
ليت الهوى يملك محاكم بشرعا
يعدل ويوفي كل عاشق حقوقه
خلن ظلمني بالهوى دون مرعا
وانا اللي راعيته سنين بشوقه
خلن جفاوي يشلع القلب شلعا
نشٌف وريدي والخطاوي معوقه
يافهيد كانت غايتي بنت سنعا
تحشم غلا حبي ولاهي نفوقه
واليوم خانت وانكسر فيني ظلعا
والحب غطى خافقي مع عروقه
يافهيد لا تشره ليا شفت دمعا
الحب ما يرحم ولابه رفوقه"
"هلا باللي تجيبه لي تعوس الحظ والبشرى
هلا بك انت وطعونك هلا بك من كرم رجال
تعودنا نقول ارحب ويحلى لضيفنا سمرى
على ضو السمر ندفا وكلن يقرع الفنجال
هلا بك يوم جيتيني وحان الوقت للنحرا
ابنحر في قدومك خافقن يشكي عذاب الحال
هلا بالجرح لا اقبلتي هلابه لا نوى المسرا
هلا به بكل وقت وحين هلابه لاغدى بالحال
ربيت اشتاق لجروحك بشوق الحب للعذرا
وصرت المذنب الابرا بحكم الوقت والاهوال
كبرت وجرحك الاول نزيفن جاري الذكرى
ياكيف انسى سواتك بي وسنين انقضت غربال
ياكيف انسى ولن انسى عراك الهم والصبرا
ويومك ترخص الشاري على سومة زهيد المال
كذا ربوك يابنيه تذرين الجفا ذرا
تمدين الشبر خطوه تجرين المتر اميال
وانا خابر رداة الحظ ولاني ناكر العسرا
وعارف نيه الدنيا بحال العاشق الخيال
وراضي بمصدفات الوقت واعلم انها قدرا
وكلن من خياش الهم كمل صاعه وغصب اكتال
خذينا قسمنا منك وتبقى بالصدر ذكرى
ومهما دارت الدنيا بتبقى للغدر تمثال
وصرنا لغيرنا مشهد يصور بالعضه عبرا
يوصي صافي النيه يواكب مركب المحتال"
"اهداء الى الشاعر فيصل الخالدي
يابو فهد لي صاحبن غالي على قلبي وثمين
موطنه داخل خفوقي واستحل نص الصدر
يالحشيشي والوصيه تكتب بدمع الحزين
دوك عذري وارسله للخالدي وهات الخبر
وقله اني من عرفته حل في قلبي دفين
وانغرس يشموم حبه وحينها هل المطر
واثمرت داخل عروقي له ورود الياسمين
وانكتب حبه علينا وراضي بحكم القدر
يابو فهد والسالفه ماهي على خبر الفطين
دارت وفرت والشبر لامايقارن بالمتر
يالحشيشي طاب فالك وصل الهرجه بلين
وحبلي خشمه وقله واصله من ابو صقر
اشهد انه يالحشيشي شاعر ويكتب سمين
والجزاله باسم فيصل وتشهد الوان الحبر
واشهد انه بالشدايد ياقف بوجه اللعين
يردع الخايب ويصمد لاتواسا للقشر
يالخالدي معروف فعلك يومها قسوه ولين
معروب جدك والقبايل تشهد ولاهي نكر
واقف على باب الكرم واللي لفا علمه يزين
والدلال مهيله والنار تشكي من السمر
هذي حروفي واقفاتن من يسار ومن يمين
لك تغنى كل حرفن والشطر هز الخصر
ماعلى قرم النشاما غير هفوات السنين
اسلم وسلم يالرفيق اللي بقلبي له قدر"
"الحب مايرحم كبار المسنين
ادري يخوك ادري بانه عقايد
يخوك لاتنخى ترا القلب سكين
يجرح عدوك ياسميي سنايد
اموت لك واحيا واعيشك بتحنين
يبقى لك الشاعر جنود وصمايد
وان عودت للحب ربي لك يعين
الحب بلوى وطبه اليوم كايد
هذا جريحن يطرب الليل ونّين
وهذا تعيسن يرتجيله سعايد
وذاك يبكي فرقى خله بتدوين
دمعه على كراس شوق القلايد
واحنا ترانا منا عنك بعيدين
حالي كما حالك نهار المعايد
نوب الوله يزداد واشوفه ميازين
ونوب العيون تشوف خلي عمايد
لكن ترا دنياك اطباعها شين
دايم تخور اللي دروبه حدايد
اصبر تصبر والقسى لازم يلين
وتلقى مرادك يارفيق الصعايد
هانت حبيبي والوفا وافي الدين
ولابد ماتلقى لحظك زوايد
هذي حروفي في دروب المحبين
جاتك وترها من خفوقي جلايد
لله تبقى ياسميي وبيحين
وقت الفرج بيحين دوك الوكايد"
"لله كرهك والطعون انفلجّا
اسألك بالله منهم اللي يحدوك
ادعيك ربي والمخاليق حجّا
ليلة ظهور العيد والعيد مبروك
كذا توادعني وانا ليك ارجى
وتعزف وداعي في بست راقص الروك
وتعتم سماي وتنثر الليل عجا
وتقطف ورودن ذابله وتزرع الشوك
وتضحك عذولي بالفرح ضحك حرجا
ضحك العيون الناعسه وطخمها حوك
ياكيف تنكر شارب الحب ثجا
يومه شرب حبك كما شربة الكوك
وتدله حبيبن بالهوى الك ملجى
شاري غلاتك يومهم زهد باعوك
يخفاك دربك والخطى فيه درجا
يخفاك حلمي يوم انا اغفاك مملوك
يرضيك ليلن همت انا فيك سجا
مشحوط تيي بتالي الليل اشجوك
يرضيك هذا استمر بالتفجا
وبهالزمن شرواك يابنت متروك
ان ماقرينا نتقن المستهجى
وان مافهمنا سهل نطبعك بكروك
وان زلت الخطوه تري ماهي عرجا
ولاتاه ساري في اثر درب مسلوك
لادمعتن تشفع ولاسِمع حجا
حسباك ربي والحسب فيك محبوك
لا انجال حزني والفرح زاح هجا
ولاطاب صدرن من خناجرك مدكوك
صوت الخيانه بداخلي منه ضجا
حيث النوايا صافيه زبد يخوك
لله درّك ياقصور انسرجا
ولايهون بيتٍ والشعر حبكن وحوك
لله كرهك والطعون انفلجا
باشلاف طرقا من الطخم تزهر الشوك
ادعيها ربي والمخاليق حجا
ليلة ظهور العيد والعيد مبروك"
"سلام الله على سامع حروفن بالعبير تفوح
سلام الله على قلبن طواه الشك والتفكير
طواني ليلي البارح يبي مني سهر مبيوح
وعيا النوم ياتيني وهل الصبح وصوت الطير
انا يافهيد تخبرني يلبسني جمال الروح
عذيب الحرف وشفاتي تهل المعسله تقطير
واحب المزح بحدوده ولاني جارح المجروح
اديب القول واقوالي تعانق شامخات الغير
حبال ابليس ممدوه ومن يخطي ترا مسموح
وانا وانتا وكل الناس وكاد بيوم يجي تقصير
حمانا الله من النيه ولا كل الجبال صروح
ومصير الرجل بالزله ولكن ما نعكس السير
انا محتار بالدربين ولاادري لوين اروح
وكلام الحق بيبانه تعاكس ناوي التسكير
وانا بالحق وفاين وكل زله لها مدموح
ولا ندري بيدمحها وعسى ربي يجيب الخير
عذور الحرف سباقه على غالي عزيز الروح
وانا كل اللي صاحبني يرد المدح بي تفسير
حروفي ابدت حظرا ولالي باطباع اللوح
ولن احفظها لا والله مدام النيه بالتبرير
سلام الله على سامع حروفن بالعبير تفوح
سلام الله على قلبن طواه الشك والتفكير"
"الخيانه والجفا جني الوفي في حصد ثمره
والتعفف والوفا ياصاحبي قد ملنا
ياما هلهل مدمعي واحتمل ونه وعبره
وياما شاهق خافقي من ضيقتن في صدرنا
طال صبره صابرن بك وانتهى مشوار صبره
من عذابك مرتحل قلب الموادع حلنا
ارحمي نفسك بجرحي ولطعوني دوك شفره
شرحي شريان قلبي واحسمي ليل العنا
احفري قبر المعنا واردفي الحفره بحفره
واحسبي حساب حبي بهالحياه وشهو لنا
كفنيني ملبسن لك وهلي التربه بغبره
وكفني جثمان حبي وادفنينا كلنا
وآدعي جثه حبيبك وازرعي للقبر زهره
واذرفي دمعك مجامل لجل يروي قبرنا
واحذري لحدن يشوفك في ربوع المقبره
وانكري فعلت يدينك وأسأليهم عننا
استري قصه رحيلي دون خط المسطره
واجهري نوحك مجامل عند منهو حبنا
استغفري ربك بنا وادعي لنا بالمغفره
وانسي الماضي حسوفه وادمحي زلاتنا
وزاوريني بعد عامٍ واذكري شي اذكره
وقولي بقلبك وفي وراس ماله خلنا
وان كان شوقك لاهفك انبش القبر احفره
وانبشي قبر المحبه وسارعي في ضمنا
واتركيلي وردتين وهلي التربه بغبره
وقبلي جبهة غرامي وادفنينا كلنا"
"لحن المفارق تعزفه ريشة سهيل
والليل ردافن على خصر ميال
وجرحن يمول مرزفات المواويل
وسحبن تبارق باثرها زول دجال
وصدوف تقبل كنها مجرف السيل
وخدن تشطب حره الموق لا سال
وانتا تزاود جرعة السم بالكيل
تدسم شوارب فاتل الحب لا اكتال
تفتق طعوني بالهواء فتق تحليل
وتظلم عيونن ساهره جور غربال
شكرآ وتسلم والخطى لازم تميل
ولا فيه دربن مستوي بقصر الاميال
محشوم حرفي من طواريك تجليل
ولا صح جزلن يقلب الحرف موال"
"يافهيد عاقت والتعب ماهو مرجوع
يافهيد يوم الذيب يلتاع جوعه
يوم المنادي صاح ماعادِ مسموع
يوم الملك قد طاح واعلن خضوعه
يوم اللقا اصبح كما حبة الكوع
الحال صارت بين غبنه ولوعه
يافهيد قلي هالشرف ليه مبيوع
ليه الحسد هالوقت زادت فروعه
ختم الردى في غالب الناس مطبوع
والخير روح واعتذر عن رجوعه
ليه البخت من تاعس الحظ منزوع
ليه الشقا حلا بوجهي طبوعه
ليه الفرج في رمل الاوهام مزروع
والقرم ينتف شاربه من فجوعه
ليه اللقا في ساحة الشوق ممنوع
ليه الجفا شعشع سماي بسطوعه
وابي السموحه منك لاتصير مفزوع
واكتم سدودك وواحتذر كل روعه
ان جاك علمي بأبيض الكفن ملفوع
مشيوع جثماني وقرب وضوعه
اعلن رحيلي وأجهر بحس مسموع
مرحوم ياطفلن رضع من دموعه"
"يا سعود فنجالٍ بلا هيل مابيه
وبيتٍ بلا زوار ما فاح ندّه
ياسعود مابه صافي الاّ ويغثيه
هرج الحسود اللي عن العز لدّه
لو قال لك عن صاحبك فيه مافيه
باب الكلام اللي يجي معه سدّه
وقلّه تراي ادرك مواقع مراميه
وما قال عندي غير ماقال ضدّه
خوينا لازم نعزّه ونغليه
وبكفوفناحبل الصداقه نشدّه
وخوينا لا زم نوده ونرضيه
وعنه الخطا ياسعود لا زم نردّه
يكفيه من طيبه الى امعنت ماضيه
لو كان قصّر في هالايام ودّه
لو سيم وده بالذهب كان نشريه
لو طولوا ياسعود بالنقد حدّه
والواجب انّا ننتبه ويش حاديه
ونشوف ويش اللي عن الوصل صدّه
والواجب انّا كامل الحق نعطيه
ومنّا وفينا بالمجالس نعدّه
ونرد هرج مدور الهرج في فيه
وبالنار نكوي راس خشمه وخدّه
ويروح منّا مابرد حر ضاميه
والمر في صدره من الغيض قدّه
اللي نفخ في خابي الجمر يحييه
ومبنى الغلا ودّه يجيه ويهدّه
مع غيرنا يا سعود يلقا مناويه
ياخذ كلام وخايب الهرج مدّه
نذلٍ عسى قصّاف الاعمار يطويه
لو كان من بين اطيب الناس جدّه
ابليس يلعبّه عن الدرب معميه
يملي عليه وفالمهمات كدّه
لعل ما نسمع بذكر ه وطاريه
وان حل ذكره بالتعاويذ بدّه"
"يافيصل اسمع والقصيد احلا شوي من الكلام
واحيان يطلع بالكلام احلا شوي من القصيد
خذ ما طرى واحكم عليه ولا تخاف من الملام
اخذ الذهب واصرف ذهب خل الصدى فوق الحديد
يرجح على كيلو حديد من الذهب واحد جرام
والعفو اعرفك عارفٍ ما يحتوي ظرف البريد
احدٍ ينام الى انسدح واحدٍ يهوجس ما ينام
عينه تخايل بارقٍ يوضي تحت نون سديد
وانا آتخيل صاحبي لا ناح مفجوع الحمام
قمت اتوجد بالخفى والورق من فوق الجريد
واقول ياقلب العنا وش بك تعلق بالغرام
سيف الغرام الى هوى ما ياقع الا فا لوريد
وبيني وبينك سالفه والمستهيم الى استهام
عاف المجالس كلها ما يستريح الا وحيد
حاولت اداوي علتي وامشي بها حسب النظام
واختل دلوي والرشاء في عيلمٍ ماها بعيد
ورقيت في رجم الهواى لعلي القابه مقام
وابطيت في رجم الهوى ولا حصل شيٍ جديد
ونور القمر نصف الشهر يجلا غطاليس الظلام
وانت الرفيق المعتبرقلّي ترى رايك رشيد
امشي كذا ولاّ كذا يا محزمي عند الزحام
يفداك وجه اليّ حوى قلبٍ عن الواجب بليد
وازكى تحيه والسلام مجللٍ بالاحترام
المحتوى في ما مضى عن ما بقى لا تستزيد"
"ماكل ما يطري على البال ينقال
ولا كل من جاب الطواريق غناّ
ولا ينشري وسع الخواطر بالاموال
كم واحدٍ من كثر ماله تعنّا
وكم من فقيرٍ جر بالصوت موال
نجره على فقر الليالي يدنّا
البيت اجار ولا خزاين للاموال
وصينيته لضيوف بيته تدنّا
رجلٍ على فعل الرجاجيل فعّال
الى وقف في لازمه ما تثنّى
وان جا الجهل من ناس ماشين جهال
جنب وقال الله لا يمتحنّا
وفالضيق يكفي عن ثمانين رجال
الى اظلمت منّا وحدّوك منّا
وركضت تطرد بالخلا ضاحك اللال
وامسيت كنّك بالصحاري مجنّا
وطاولك همٍ يبري الحال سلاّل
يصير لك درع ٍحصين وتهنّا
هذاك جنسه يوم يطري على البال
أدعي عساهم يكثرون بوطنّا
عيال واحفاد للأبطال وابطال
كم سيروا من شامنا لا يمنّا
منهم طرالي واحدٍ ماله امثال
لاضاق بالي صحت يابو مهنا
يفز لي حافي بلا شماغ واعقال
ماكن بالدنيا حليه يكنّا
يابو مهنّا طافحٍ كل مكيال
والناس قدمي كنها ازوال جنّا
مهيب حسّة عم والاّ خطا خال
ولا بيعةٍ فيها الرجال تغبنّا
هي حاجةٍ تنقال في حال وبحال
أقفل عليها قفل ابو تاج منّا
جتني وانا بين التردد والامهال
ومدت لي السيف الشطير المحنّا
وقَدمت واخليت المنازل لنزّال
ولقلامه اللي بالخفا عبرنّا
وحط الخطا منّي على كل الاحوال
واهتز ماله بالضماير مبنّا
ولا زال باقٍ شي بالقلب لا زال
مستامنه عندي بعد ما ومنّا"
"يامن هواه يجدده حر فرقاه
وهو عن اللي بالهوا غرق لاهي
ارفق على قلباً غلاك انت عناه
تراه مما جاه بالحيل واهي
تحط لي جمر ٍ من الود وآطاه
واعطيك ود ٍ كنه الورد زاهي
قلب تعلق فيك يكفيه ما جاه
من قبل اضيع بالطريق اتجاهي
أنا جريح ٍ يجحد الجرح واخفاه
باللي جرح روحه فخور يباهي
عليه اهوجس باسفل الرجم وارقاه
واشرف على جو ٍ خلي ٍ رهاهي
والد في عيني من ادناه لقصاه
واشكي على اللي له تذل الجباهي
ياراحم ارحم من بغى شي واغداه
ماغيرك احد ٍ فيه وامروناهي
ودي والاي اسج واجوز وانساه
لكن محله داخل القلب راهي
وده رسم خط ٍ عجزت آتعداه
ومن مر عقبه مايلد انتباهي"
"أنا والله إني طبت من لوعة الايام
ونسيت البروق اللي عيوني تخايلها
تركت الغرام وجزت من طردي الاوهام
ونسيت البيوت اللي بها العام قايلها
وجفيت الورق وشوي واكسر الاقلام
لو إني سلمت ولا رجعت لرسايلها
تذكرت والذكرى تحدك على الاحلام
والاحلام حيلة روح واقرب وسايلها
أسلي بها الخاطر واسير بها الاقدام
واداوي بها كبدٍ تزايد غلايلها
على اللوم ما تصبر ولو ينصح اللوام
ورى ما يشوف لعدلها قبل مايلها
ورى ما يشوف الهجر والظلم فالاسلام
ويشوف إنها راحت ضحية محايلها
على كيفه العاذل وانا ماشي قدام
أدور عليها ما شقيت ببدايلها
غلاها على صدري لو انه يحط وسام
لبسته وقلت ان العمايل عمايلها
خذتني على غرة وساقت علي هيام
وانا سقت لي قاف لعب مع جدايلها
لو إن الأماني صدق غنيت يا سلام
ونسبت الوفا والجود لاطرف شمايلها"
"إلى العزيز على القلب خالد الحميدي :
يابو مشاري ما تفيد المناديب
لا صار ما للشخص حظٍ يشدّه
حظٍ يحطه في علو المراقيب
وبابٍ يشوفه ما يناسب يسده
مهوب مثلي يقرب الحظ ويغيب
والى حضر يبطح على القاع خدّه
يبرك واقوم الى اوجبن المواجيب
ولا علي لو كان ممشاي ضده
يالله عسى لي طيب واقدم الطيب
ويصير لي بعيون ربعي مودّه
وعساي ما انزل في عيون الاصاحيب
ومبنا بنيته يا عساني ما اهده
وعساي ما اطى العيب والشك والريب
وانصح بمسعى خير واركض والدّه
من شان يبقى الشيب ما خالطه عيب
والرجل ثوبه واجب يصير قدّه
والسر لو هو في صدور الاجانيب
انشد ويظهر لك دفينه مردّه
يا طير ياللّي لك جناج ومخاليب
ولك نظرة لا رجت بالحوم حدّه
قلي ورى الغواص ماتله السيب ؟
ما سره المحار لوهو يعدّه
ليته صبر ويشوف وش فالدواليب
ان جاز والا العيب عداه عده
ترى الخطيّة كنها شقة الجيب
مثل الجمل لا صار عضّه ببده"
"تدور الليالي والمولع تجيب أقصاه
سبب ساعةٍ من لم شمله وتشتيته
وليفٍ غدا مدري وش اللي علي اغداه
هجر منزله وسط الضماير وصكّيته
وعلى بالي انّي جزت واقفيت عن دنياه
بعد ما نسيته حين مدري تناسيته
وتعرضت للي ذكر القلب لين احياه
وتذكرت بيتٍ فيه قلته وغنّيته
أنا كيف أبا انسى من ليا لاح لي حلياه
تبهشت له واكرمت نزله وحييته
تقول القمر سطعة جبينه ونور ضياه
وتقول المطر وان هل واروى سباريته
عسى الله يكافيني حسودٍ على عمياه
حقودٍ على نفسه وربعه واهل بيته
وعذولٍ يعاتبني وانا وين أنا واياه
اداريه واسكت له والى قال ماوحيته
عن الولف وسنين المعاناه ويش ادراه
وعن اللي من الغالين بالذات عانيته
وعلى ما وصلني منه سامح مدام ارضاه
تعافى جروحي كل ما جار وارضيته
عناه وعذابه زوّد الوجد لين اغلاه
وعلى الروح فيما ترغب النفس بدّيته"
"انا والحبر والقرطاس بذينا خفا الهوجاس
وصارت سالفه لكن نزعلها ونرضيها
نفوس الناس لازمها من الوسواس والخنّاس
وساوس في نفوس وياس لين ابعد مراميها
جرحتيني ولا تدرين وين توقع الامواس
انا بعض العلوم اقوم والروّاي يرويها
مدام نحاس دون الماس خلّيها تروح نحاس
وزارعها مدار الحول فالمعقول يجنيها
قطعك الله ما ربعت لو عسست يالعسّاس
رعى فيها الجراد وبد لين اعدم نواميها
سقاه بكاس خمس انفاس وش سوّى شراب الكاس
قلب له راس لين احتاس عاليها بواطيها
وانا ماقول للقرناس وين الريش يالقرناس
يجي غيره جديد العام والصيده يدميها
زمان دباس لا ترجيه راح دباس خل دباس
يكفي حاضر الدنيا عن الدعوى وما فيها
يكفي مالقاه كليب من حربه معى جسّاس
الاول مات والثاني مع الدنيا يصاليها
خذ المعنى ترى المعنى يجي لك بالدجا نبراس
وانا في ناره الحمرا يبيها بس ما بيها"
"سلامة الجفن عل (الدمع) ماضره
تكفير ما جاه من هم وغربالي
حاولت اسره ولكن كيف انا آسره
حاولت اسره ولكم ماتهيالي
عندي وكنه علي ابعد من الحره
هّوه ولا فاد فيها قطع الاميالي
والروح من قبل قبل العام منجره
نزعت في ودها ياعسر محوالي
لا منها قابلت بالجيد والغره
والفاحم اللي على الامتان شلالي
بالصدر دره وهو من قبلها دره
غالي ثمنها قليل في نحر غالي
قلبي على يمته والعين مفتره
أخاف من هرجة بالناس تبرالي
لولا الرجا قلت دنيا كلها مره
الا ان ربي على مابي صخرهالي
دنيا غريبه بشين الطبع مجتره
الى تواسيت ابا اجلس فيها زالي
ركضت معها وخلتني على الجره
والليل خيم وانا في ربعها الخالي
دنيا بفرقا الولايف عادت الكره
فرقا قديمه وفرقا توها تالي
اجفل من الشارع المهجور ما مره
مدري وشاللي الى مريت يجرالي
مثل المجدف على الساحل يبي بره
والريح نطحه وزفه موجه العالي"
"والردى ماهوب ليّ ولا طرى في بالي
مايعيّن خير من حط الردى معباره
بس قلّي يا رفيقي وين فكرك مالي ؟
من مجر الكبش جيت مخبرٍ باخباره
الله انه لا يضرك يا مذنّب هالي
يوم وجّه صاحبك وسط الدّجى مسباره
لكن انّه جاب علمٍ طف فالمكيالي
وجاب حبه ماتكسر والرحى دوّاره
والشلي مقبول لوهو ما شهر فالعالي
لو يبي ماله جناح ولا معه طيّارة
مانضيق من الحقيقه والعلوم طوالي
والبلد من دون جيش يهدّ من اسواره
وانت حذرا لا تجي فاتلا السنه ملاّلي
وكل رجّالٍ على حلقه يزر زراره
حط معدالك تراني حاذفٍ معدالي
من يبي سوق الملاقا لا يبيع مهاره"
"مادمت تطلب يجيك القلب خفاقي
وابشر بهاحاضره مهيب مفهوقه
اعطيك مادام بالي للغنى راقي
ماوافق القلب من طبعه الى ذوقه
تقرير مبداواهيجن عقبه الباقي
اول بيانٍ عن المحبوب واحقوقه
واشوي واعلن لكم بيانٍ لحاقي
بغرامي اللي لو ازعل مانكسر طوقه
ابا اخفي اوراقها وابين اوراقي
دعوى غرامي مع الاوراق مرفوقه
لي صاحبٍ من عرفته مابعد ضاقي
منه الوفاء والنقاء والطيب بعروقه
اشتاق له موت والمحبوب يشتاقي
شوقٍ يعادل جروح الوقت وافتوقه
يستاهل الشوق سوق لذوقه الراقي
ياحظ من راس ماله ود معشوقه
لمه جذبني سحاب ولمع برّاقي
نّوارة من سحاب الغيث مخلوقه
قبله مااعرف ان فيه دموع وافراقي
وعقبه تقطّع بوسط القلب معلوقه
الرجم اشوفه ولكن وش لقى الراقي
الارض تحته وقرص الشمس من فوقه
لي كم ساعه وانا واقف على ساقي
واعزّي القلب كود يجوز عن شوقه
وارجع واغنّي ودمع العين حرّاقي
الشمعه اللي تجيب النّور محروقه"
"تكفين ياريح الصبا لا تهبّين
عندي هواء الغربي هبوبه حبيبه
ودّي بها غربيّة ريحها زين
القلب ريح اللي يحبّه طبيبه
والزين واجد من يعد الم
الفرق عقبه للصدور الرحيبه"
"عدّي على اصبعك البنات المفاريع
اللي بهن من كل زينٍ غريبي
وقولي لهن زينات واقول ما طيع
واضرب على زين البنات الصليبي
اللي لهن كم القلوب المصاريع
بس ان عيني سبرها للربيبي
اللي محاسنها من الريع للريع
لا شفتها ما ضاق زري بجيبي
يابنت يامزنٍ بروقه تلاميع
لاطب قاعٍ فاح له ريح طيبي
ياتل قلبي منك عساي ما اضيع
كان السهوم انظار لازم تصيبي
اشري بسوقٍ تدهلينه ولا ابيع
الله على من حطني به حسيبي
خذ يارفيقي ما تبي من تواقيع
ووصل حبيبٍ يم غاية حبيبي
من كف غيره مال مثلي منافيع
ولا للمريض الا يطيع الطبيبي
وللطير في برق الحباري مطاليع
كم صك وجولٍ والنواجي هريبي
وللناس حظٍ فالهوى والمشاريع
ياعل حظي يافهد ما يخيبي
دنياك بس أيام تمضي واسابيع
ولا حاصلٍ لي غير قسمة نصيبي"
"الحمد للمعبود في كل الأحوال
ملجا الضعيف اللي من الذنب تايب
هو فزعة المضيوم وان حده الجال
هو منتهى الشكوى بعسر المصايب
لطفه حمى يونس بغبات الاهوال
بضلمتين وضلمة الحوت غايب
ارجيه يرحم حال من حالته حال
وعينه تهل دموع فرقى الحبايب
فرقا الرجال اللي تسمى بها رجال
اللي موادعهم يبل النصايب
اللي لهم تاريخ وامجاد وافعال
وعقيدةٍ ما خالطتها الشوايب
انا احسب الدنيا لنا ايامها طوال
لين السهم دق النحروالترايب
اثر الشهر لهلال والناس لهلال
حنا طراقي والليالي نجايب
اتلى العهد بالشيخ والرمل ينهال
والناس تدعي بالعزاء للقرايب
وانا يزلزلني من الحزن زلزال
أون والمعلوق غادٍ لهايب
حزنٍ شمل شياب ورجال واشبال
توحي لعبرات تكسر حطايب
لا والله إلا غاب كساب الأنفال
حرز المخيف اللي من الوقت هايب
شيخٍ محله للمقليّن مدهال
من رام جوده ما رجع منه خايب
مرحوم يامن لا تقفّى ولا عال
شب وتوفي عود ما داس عايب
مرحوم يالمحبوب يا منفذ المال
بين اليتيم وبين رملا وشايب
يامكرم الضيفان يومنها لال
يوم الدسم مقلول والجوع نايب
يا شمعة المحراب والليل سربال
لله تبتل والمدامع سرايب
يا عم تطريلي حياتك على البال
واذكر مراميس الليال العجايب
والقى مع الهاجوس للسلو مدخال
واصحي ودمعي بأسفل الجفن رايب
يامال جنات لها فيّ وظلال
برجواك يا منزل حقوق السحايب
ولعل مزنٍ عانق القاع همّال
يسقي مقرك يا كريم العصايب
وانه يبارك في شغاميم الأنجال
ما مات منهو مثل ذولاك جايب"
"في قصةٍ تخلف عواريف الافهام
ماغادرتني لين دّقت عظامي
خذها اختصارٍ عطرها حبر الاقلام
وينبيك عن حالي بقية كلامي
مّرت علي ايام فالليل مانام
والناس حولي فالمراقد نيامي
مغير افكر كيف لحمت بلحام
مع من رماني في فروع المضامي
وخلاني اجهم مع سنا الفجر مجهام
واسج رجلي في خلي العدامي
وامش دمعي في طواريف الاكمام
اخاف تسقط هيبتي واحترامي"
"لاتبحث الوضع خل الوضع يا سامي
بعض المواضيع ما حبه ولا اطيقه
ما جافالايام راحن فيه الايامي
ويبقى لي الهم والهوجاس والضيقه
حطيت سري ومكنوني والاحلامي
في قلب طيرٍ تفلت من مسابيقه
فز وتنكر وله عامين قدامي
عينه تطالع لسنجار وشواهيقه
حوّم وقفى يرفرف عقب ما حامي
والشمس غابت وصقاره على ريقه
وعديت في مستقلٍ نازحٍ زامي
ادلّه القلب لاتابس معاليقه
من واحدٍ فالهوى له مخلبٍ دامي
يرمي ضحاياه تغريبه وتشريقه
خذني وحنا بحكم وشرع الاسلامي
وشربت غيّه غلا وعجزت لافيقه
وراعي الموده تلاعب فيه الاوهامي
يزرع بالحلام شيٍ صعب تحقيقه
كم قلت له يا سحابٍ رايقٍ هامي
عشبه تغاير نواويره زماليقه
يا مصدر الهامي اللي صارت الامي
الشعر عوجٍ بدون اسمك طواريقه
لو عشت فالبال عامٍ من بعد عامي
الوقت يا عجل تجميعه وتفريقه
يا خال ما بين عذالي ولوامي
واقفاية اللي يماري في عشا ريقه
شف لي طريقه تراي عجزت لانامي
اردّع الدمع لين اعجزت واريقه
تكفى تسبب لعله يارد الضامي
ويوفق الله تفتح له مغاليقه"
"سواليفك وملحك يابوادر طالع النوار
تقصر ليلي اللي ساعته وقفت عقاربها
هلابك خيرةاللافين وابرك من لفى زوار
وعلى كبدي عسل كل المقالب لو تقلبها
أنامركب هجر كل المرافي يابحر موار
تهاوى فوق موجة حب ربّي له محببها
يقولون الهوى يبدابطوروينتهي باطوار
وأنااقول الهوى يملاالقلوب اللي يعذبها
تولعت وبنيت من الغلا فوق الضلوع اسوار
وسكّنتك ولا سكّنت غيرك لا تخربها
صحيح ان الزمن دوار تكفا لا تجي دوار
أحبك كلمةٍ ارسلتها لك وانت تعربها
غرابيل الهوى قبلي رمت بالفارس المغوار
رمت به مهرتٍ من زينها تفرض ضرايبها
وانا مثله صويب اللي لها وجهٍ يشع انوار
تماري بالدلال وسيفهااللي تحت حاجبها"
"صلّوا عسى تقبل صلاة المصلّين
وادعوا عسى يقبل دعاء كل داعي
إن الوفاء يبقى شعار الوفيين
ما يختلف عقب احتدام النزاعي
وان الصراحه في قلوب الصريحين
تبقى ولا ضحك الوجيه الصناعي
أقولها والخشم تدمع له العين
واللوم ماله بعض الأحيان داعي
ولا فيه ما بين المثايل وما بين
ضيقات صدري عقب طول اتساعي
الا بفقدي للرجال الحشيمين
اللي لهم طيب النفوس متداعي
اللي تمد يدينهم للميامين
وتزين فيهم طيبات المساعي
اللي مرافقهم يجيلي على الدين
رافقتهم عن معرفه واقتناعي
هم محزمي لاضدني وقتي الشين
لاجيتهم همّي عن القلب ماعي
من مثل ابوعلياء طليق الحجاجين
اللي لحاجات الرفاقه يراعي
للطيب والنوماس عنده دواوين
وطبيعته يبقى وراها انطباعي
مهيب فزة يوم والاّنهارين
شمسه لها في كل حيٍ شعاعي
عسى فداه مشجعين الرديين
اللي يبيعون الردى لو يباعي
اللي من اصناف المراجل خليين
ومن كل حاجه تنتقصهم شباعي"
"ورى ما تسلم يابعد نور هاك النور
ولوهن ثمان بنورهن ما سون نوره
لهن طور وانت من البها صاير ٍلك طور
سليل اسرة ٍ بالملح والزين مشهوره
بغيت اتكلم لي بكلمه وخمس اشهور
وهي تدّرج مابين الاضلاع محصوره
لزمت السكات ولو تماديت به معذور
بلا مرّتي من بعض الاحوال ممروره
انا خابرانك في قرار الرضا مجبور
وعسيرٍعلي افزع ولا اصيربالصوره
مضالي ثلاث شهور والحال في حادور
اجامل واخفي هاجس القلب وشعوره
عسى الله يعبر جالبوتي دخلت بحور
ابو دفة ٍ من صفق الامواج مشعوره
إلى سلم ابا اركز بيرقي في علو القور
والى غرق سكه قبل ماعيش ماثوره
لوانه بعيد ارسلت من يقطعون البور
ولاهمني بعض المخاليق وسبوره
ولكنها دعوىً خذ تني بدون شعور
مفِرق الوردان والقلب ممهوره
معي فالبلد لكن عن جيته مقهور
ولو عبرتي في داخل الحلق مكسوره
قبلت الشقا والهم من شانها والجور
قدر والقد ر فيه المخاليق مجبوره"
"انا والله اني عن بيوت القصايد صادّ
ولا اشقيت روحي فالمخاليق انشّدها
أحب الرفيق اللي محلّه مع الرّواد
طليق الحجاج وضيقة النفس يطردها
عفيفِ لسانه لا منافق ولا نقّاد
وله غيبةِ عن شايبه ما تعمدها
واخوه الكبير ويوم اعاتبه وشّو عاد ؟
قضيه وعوده مدّعيها وشاهدها
علامك جفيت الدار يا ناصر الحمّاد
وتناسيت عربانِ منول توجدها
منوّل تجي فالعشر والاّ على ميعاد
ولاانتب تلفت فالمشقّه تكبدها
واشوفك قصرت الرجل مدري تعدّا الماد
وتقول ان رجلي ربع مشوار يَجْهَدْها
وانا آقول ظنّي ظن مدري وكاد اوكاد
سوالف ولد عمّك والى ضقت فاجحدها
اظن الختوم الزرق وسط الجواز جداد
او السالفه من كبر خشم الجبل وادهى
تشربكت فالدمام مدري غلاها زاد
عساها مظنّة خير والخير يسندها
اقوله وانا ويّا الغلا فالضمير جهاد
صديق وولد عم ومزايا ما اعددها
على العيد اعايدكم عسى عيدكم ينعاد
تحايا مع الايام حبّيت اجددها
فداك الغثيث اللي يجي فالنحر قدّاد
قليل المروّه والبسيطة يعقدهاا"
"حمامة ندي الصوت والريش هو والطوق
حلال عليك وبندقي مالها كيله
أبا أعطيك قلبٍ عذبه بالنهار الشوق
وأبا أعطيك عينٍ بالشهر نومها ليله
وأمانة تودين الأمانة هاك المخلوق
وتقولين ماله لو بغى الوصل من حيله
مغير يتصبر ويتذكر عساه يروق
على الرجم يزعج مع هبوبه مراسيله
سقى الله خيال زار والعين بالدغروق
منامي خفيف ومر والعطر بالشيله
تسلهم غنج واتسلهِم العين ثم أفوق
أخيله بنومي ثم إلى قمت ما أخيله
عيونه تذكرني بحر يوكر فوق
شماريخ ضلع وشايف بالسهل زيله
عليه السلام وفوقه القلب والمعلوق
هدية محب من حبيبه غرابيله"
"ياللي تحب الشعر وتحب راويه
خذ عيّنه منطوق من عيّناته
في سالفه ماهيب نقد ومشاريه
ولا قلم حبرٍ شرع في دواته
طاروق شعرٍ جالي العب واعنيه
وقالوا لي العب من قصيدك وهاته
وغنيت في مرّة زماني وحاليه
ومسكتها مسك العماوي لشاته
واهديتها للي ولو ويش نهديه
يقصر مواجهها على واجهاته
خلوني انطق حق ماودي اغديه
واجمع مشاعري خاطري من شتاته
الرزق في يدين الولي : لو يوليه
ناسٍ : من المحتاج تاخذ عباته
وماتوا عباد الله وهم في حراويه
وضحّى الردي بامه وباقي خواته
كم واحدٍ ماله بجيبه يحاضيه
والبخل اقل البينه من صفاته
وابو قتيبه كل ماحل طاريه
تطري علي في باهله منجزاته
ياكثر شي من المفاخر مسويه
الله وانا ساله يطول حياته
كم واحد كبده غليله يداويه
مهوب يرضى فالقريب الشماته
ويفرح به اللي في طريقه يلاقيه
من حسن منطوقه وزين تهلاته
خلوني افخر فيه وانا بناخيه
وافخر بمن يقدر يسوّي سواته
وفي كل مجلس يوم الاقيه احييه
وان غاب عطر السالفه ذكرياته"
"يامرحبا ياواردٍ من راس محمود الخصال
يومي على راس الطويل اوماي صيّاح النذير
جيته وانامضمي خبر وادليت فالعد الحبال
وهتال فكري من نباه وجمه العذب الغزير
من صاحبٍ ما في وفاه لمن نصاه ادنى جدال
للطيب وسلوم الرجال يسير بسلوك الحرير
حط الخبر وسط البريد وصار فوق الاحتمال
من كثر ما خط القلم بين العباره والعبير
فيه اعتذار بلا خطا يازين ترتيب المقال
ولاحظت من حزن الرفيق الي شكاشيٍ كثير
يشكي زمانٍ لو صفا لا بد من نوع انفتال
ما يستريح من الهموم الاّ خلي بلا ضمير
وهيض على وردني لمحايل العفر الغفال
اجمع شرايدها واجر الصوت والمعنى يسير
لين ارتهش بين الضلوع وصر لي صرالمحال
وهاضت علي لين استعضت الطاوله عقب السرير"
"مَعَ مغربيّة صوم والنايحات تنوح
حمام فجعه الموت ومفرّق البدّة
وإلى صار هذا ما يسوي حمام الدوح
وش يسوي الرجال يفقد خلف جدّه
وعلى شفّي الفنجال جاني خبر ساموح
والانسان من بعض السواميح لا بدّه
وطردت الهجوس اللي لدلو الهموم تموح
وانا مستريب وكل الاعصاب منشدّة
ولا للبنادم درب عمّا كتب فاللوح
يطول الأمل والعمر ياقف على مدّة
وتبيّن مصاب شين فيه العلوم تلوح
خبر في خبر والثالث اللي طلع سدّه
فقدنا ثلاث ارواح ياصبري المشحوح
أروم التجلد لكن الصبر ما ودّه
وعنا الروح من فرقا المواليف كيف يروح
إلى صار دمع العين يسفح على الخدّه
ارد العزاء للناس من صوتي المبحوح
وارد النحيب أحيان وأحيان ما اردّه
عسى الله يداوي جرح من خاطره مجروح
على كبده الموس ارتكى جايرٍ حدّه
على زاكي الاخلاق والخاطر المشروح
جنابه دماث ولا ذخر شيء ما مدّه
محمد ولد عمّي عضيدي وزين الروح
ركون العزاء من عقب فرقاه منهدّه
ولد عمّي الصافي ولد عمّي الممدوح
ولد عمّي اللي بالغلا واصلٍ حدّه
لك الحمد ياربي لو ان الصدور تفوح
اعرف الجزع من وقع الاقدار وش ندّه
رضينا وسلّمنا وباب الدعاء مفتوح
إلى من يزيل الحزن ويفرج الشدّة
إلهٍ رفع عيسى وسيّر سفينة نوح
ونصر يوسف الصديق يوم اوقفوا ضدّه
يخلي لنا الحيين لو كان وين انروح ؟
عن الموت سم القلب ومفرق البدّة"
"قلق يستعمر أطراف المكان و قهوتي المُرّة
وأنا وأقداري اللي في مهب الريح ترميني
عَبَسْ وجه الزمان ولا تبسّم لي ولو مَرّة
وأنا اللي كل ما قلت بْتهون تضيق في عيني!
شاقول وكل ما حاولت أقول استلهم الكرّة
بلع صمتي: مفاتيح الكلام.. وضاقت يديني
تعبت آجوب حزني والمدى لحظوظي: آسرّة
تنام لحافها أحلامٍ على الواقع تصحيني!
كأن الليل: عكّاز الحنين، ودمعي: الجرّة
على ذاك الطريق اللي سرا به يشحذ سنيني
أعصر العتمة وجيش الظلام شموعي تطرّه
على قطره ضيا آحيا بها .. آدسها فيني
أنا: ذاك الغريق اللي شحوبه ما كتم سرّه
أنا: ذاك الغريب اللي عجزت ألقى عناويني!
لبست الهمّ ثوبٍ ضاق به من هالسهر زرّه
وضمّيت الحزن يوم السعادة ما درت ويني
رويت الليل دمع ولا طلع للصبح به غرّة
أعَزف الذكريات رحلة الماضي تغنيني!
أنا اللي رغم كل اللي حصل له ما ظهر شرّه
أنا اللي جيت للدنيا كبير وطحت من عيني!
أنا يا مترفة: إنسان كلّ أوجاعه تبرّه
كأني أعرفه مدري.. ولكنّه سكن فيني!
تعبت أتثاقل خْطاه، وسنينه خلفه تجرّه
كأن الذكريات تصيح به : لا لا تخليني ..!"
"كيف حالك ؟
ياترى للحين صبحك
من سواد الهم
حالك !
كيف حالك
ياترى قادر تعايش
هالحياه
أو على خبري :
لحالك !
رد
قلي ؟ !
افتح جروحك
واعبرها تجلي !
وجاوب بنفسك :
سؤالك !
كيف حالك ؟ !
ولا متى والجوع
زوادة سفرك ؟
والهموم
أوفى : رحالك ؟
وليه
لا ناظرت حولك
كنك بعين الأماكن
[ ناس ]
وأنت وحدك
مامعك الا ظلالك ؟
وآهـ ياطوله ظلالك
مالقيته في سهرك :
بس لقاك
فــ ارتحالك !
كيف حالك ؟
فك زر الصمت
عن همك
تكلم !!
ياخي حتى الحزن
من حزنك
تألم !!
ومالقى غيرك
يضمه
وانت غيرك
مابقى لك !
تجمع جروح الليالي
في يديك
وينتثر قدام عينك
حلمك اللي كم عنيت له
ولا مرّه عنالك !
كيف حالك ؟
وكيف هو طعم
الغياب
اللي ارتمى حولك
ولا شح بوصالك !"
"ويمرّ الليل وفـ جُعبَة (ظلامه) دمع عين وباب :
رمى خَلفه فضا شيّدْ من هموم الزمنْ دوله
يمرّه والمرارَه تَجرعَه وجْروحَه الأحباب
تزفه لـ السَهَر يوم السَهَر : أَسْرَج له خيولَه
على ( كثره) عَجَزْ يلْقى لـ حزنَه فيه ""يد اصحاب ""
على ""قل الوفا "" مدّ الوفا لـ احزانَه تقولَه
كثير اللي زرعهُم تحت ضلعَه والأملْ ماغاب
كثـير وما حَصَد غير الجُحُود وهمًّ يْنوله !
لقاهم / يوم ضاقت به سنينَه ضحكتين وناب
غَرس ضيق المدى في وحدتَه وارخى لهْ سْدوله
على كثر الوجيه اللي تمرّه / كلّها أغراب
على كثر إنهمارَه / ما لقى إلا (الجوعْ) محصولَه !
نسى نفسَه كثير ولا لقى غير التعب / جلباب
يلَحَف صبره اللي جرّه لـ أحلام مجهوله !
سنين وصمته يلفّه وحزنه داخلَه ينساب
سنين / ويقهر دموعَه سنين /ويكرهَه زوله
سنين وآهـ ياذِكرى الحنين الصادق الكذّاب
سنين وآآهـ ياظُلم الغياب اللي إرتمى حولَه
سنين ويارتابة وقته المتوجّس المرتاب
سنين وياهـ يا احلامً بقيد الصمتْ مغلوله !
كأني : لوجهلتَه أَعْرف انّه وجه عمرً ذاب
لجل يحصد محاصيلً بـ (دمّ) الدمع مبلوله
كأني : لو عرفتَه ماعرفتَه غير : شبً شاب
من جروحً بنت للحزنْ من بين أضلُعَه دوله !"
"عبير وتعبر اللهفه بك حدود المدى للـ آهـ
وأضمك غربة /مسافر لقى في موطنك حتفه !
عبير وجيتك مهاجر يْحطْب من السنين خطاه
مسافاته حنين / وضيقه الممتد من خلفه!
شبابيكه تنادي للصباح اللي ظلم : مسراه
شموعه ماتوانت تشحذ المقتول من عطفه
على إيقاع حزنه يكتب المسلوب من ذكراه
حسب توقيت دمعه يطلق المسجون من حرفه
تعب وجه الزمن يمحي ملامح بسمته / يقراهـ
حكايه من ألم ترجي من غيوم الأمل نطفه
كثير يقول بكره / بسّ بكره دائماً ينساه
يصوّت للقا / تُشرع بوجهه للهجر شُرفه
وحيد يعيش في نفس المكان اللي سكب فرقاه
يغنّيه الصبر موال جرح بارع بعزفه !
كذا همّه تكوّر وإستباحت ضيقته دنياهـ
كذا حلمه (نما) في داخله و(إغتالته) , (صدفه)
كذا عاش الحياه بلا حياه ولا لقى مرساهـ
كِذا خانت مشاويره : دروبه / وإنتصر ظرفه
سقى الغربه مواويله / وجاذبه الغروب غناه
قبل يدرك حقيقه ان : صدقه جزء من ضعفه
حكى صمه سَهَر يوم الكلام اللي وقف بـ اشفاه
عجز في عزّ حاجة ضيقته للبوح يقترفه
شموعه / حزنه المتناثر بداخل مداه / أشياه
شحوبه / إمتعاضه/ كلها للناس تعترفه
خطاه أنه وفا يوم الوفا محدً قدر يرعاه
خطاهـ إنّه ذِكر يوم المواني نِسيَت تْعَرْفَه
بذر للحب صدقه والوفاء / لكن عجز يلقاه
حصاده - آهـ - تغتال الكلام ويختنق نزفه!
وربّك ياعبير الحال لو ينطق ,, صرخ : أواهـ
من حمولً تثاقلها الزمان وشالها كتفه !"
"مشيت مدري وين تنقلني اخطاي
اعاني الفرقا صباحي وعصري
اهيم بدروب الزمن واعزف الناي
لحن المفارق وامتطي خيل فكري
واكتب بيوت الشعر واصوغ معناي
من لوعة في خافقي هل شعري
هم طواني طي واسرج لبلواي
حتى سمعت انات قلبي بصدري
ياشوق قلبي يامناتي ورجواي
من غيبتك عن دنيتي مل صبري
اعيش في ذكراك عيشي بذكراي
وتذكري في ماضي الوقت عطري
وان مت هلي دمع عينك لفرقاي
واتذكريني لا مضيتي بقبري
يا خارطة عمري ويا كل دنياي
يا ملهمة شعري ويا كل نثري
يمك مسافاتي ودربي ومجراي
وانتي الاماني اللي على البال تطري
الحزن كله ساكن في حناياي
يا خل لوفي حالتي اليوم تدري
مديت لك بالحب ياشوق يمناي
ونوخة لك بالطيب قلبي وفكري
انا اسيرك يامنى الروح برضاي
لا تطلقيني واحكمي اليوم اسري
انا لك الدنيا من ادناي لقصاي
وانتي لي الفرحه وانفاس فجري
الصمت يضوي ياغلا في شفاياي
لا مرني طاريك والعمر يجري
في قسوة الايام حزني ومنفاي
احن لك واشتاق يا شمس عمري
يالنادره هذي بيوتي وشكواي
وانت الحكم فيني وبيديك نصري
عودي ولا ترسي على غير مرساي
ولا تقولي عاده الوقت بدري
عودي واقضي باقي العمر وياي
واهنا بشوفك في صباحي وعصري"
"دن الفراق وداخل القلب دن دنّ
وطوتني الايام في مرها طيّ
الشوق واللهفه وذكراك يربن
في قلبي اللي منكوي بالهوى كيّ
زود المواجع خلت الصبر منجن
وخلت حياتي مظلمه مابها ضيّ
قلبي اسره الهم للحزن اذعن
تايه بعد فرقاك من دنيته عيّ
اذا ذكرتك ارفع الصوت واون
يللي حياتي دون شوفك ولا شيّ
كني بصحراء تايه بأول السن
لا ام وحداني ولا اب لا خيّ
اهات قلبي فوق راسي يحومن
واناادور بين كثبانها ميّ
مره اصيح وكن في داخلي جن
ومره انوح وكن مافي البشر حيّ
هايم بعد فرقاك مدري انا من
كني يتيم فاقد الام والبيّ
ويلاه يامن بعدها اليوم يغبن
ويلاه يامن تروي الروح بي ريّ
يللي عطيتي للفرح ضحكت السن
واللي عطيتي للمحبه سنا الضيّ
من لوعة الفرقا مشتت ومحزن
انت الفرح والحب والماء والفيّ
غدر الزمن بسيوف الاشواق يطعن
في قلب من حبك ولا تسمعي الـ...ايّ
يا صاحبي لد النظر فيّ وامعن
كيف المواجع تلوي القلب بي ليّ
اعلن حروبي ضد فرقاك واشن
وا رجعك يا منية القلب بيدَيّ
يا خل وان قفيت لشتاق واحن
واخلص لك الاحساس ما دامني حيّ"
"اخذت من فكري معاني وقيفان
ورسمتها في لوحة العز فنا
احكي بها عن لابة المجد والشان
اللي لهم فالطيب سنه تسنا
اللي خذو اسمى المعاني من ازمان
وعدوهم في دنيته ما تهنا
اهل الكرم والجود زهران زهران
مكرمين الضيف لا جا معنا
اللي لهم فالحرب صوله وميدان
وضرباتهم وقت اللقا ما تثنا
ربعي ملوك الازد من نسل قحطان
منا الصحابه وسيرة العز منا
كانت لنا هيبه وعزه وسلطان
سادات حرب وما بغدر طعنا
وبعدها جانا محمد بالايمان
وكلن دخل في رايته ما تونا
وحطله بالميمنه خير شجعان
وحنا بنينا فالشجاعه وطنا
وبعدها اليرموك للمجد عنوان
وفي سهلها حنا ظهرنا وبنا
وحنا نصرنا الدين في ماضي ازمان
وحنا قرعنا الروم سنا بسنا
وماهي بمنه نصرنا خير الاديان
لكننا نفخر بأبطال منا
من دون دين الله نفنا ولا يهان
وما يرتقي للنايفه غير حنا
ما همنا ما قاله افلان وافلان
وفوق البحر بالعزم تبحر سفنا
خضنا المعارك واعتلى اسم زهران
نثبت مع لقيا العدو ما جبنا
حنا كسرنا غير ابو ناب نيبان
وداسة حوافر خيلنا من تجنا
حنا الى دارت رحى الحرب فرسان
وخيولنا وقت اللقا ما عصنا
جتنا جيوش الترك ظلم وعدوان
ودسنا على اللي بالعداوه لفنا
وفي رهوة البر كان للترك خسران
ميه قتلناهم وميه اسرنا
وفي راش والمعرق وفي يوم عجلان
قتل فنيناهم وفيها دفنا
وفي قوب يوم كان للترك خذلان
ورؤسهم فوق الشجر عُلقنا
وحنا قتلنا قايد الترك عبشان
ونجومنا وقت اللقا ظهر بنا
وفي معركه للفصل في سوق رغدان
هذي عظام الترك ضرب طحنا
وفي بسل بخروش ابن علاس له شان
قايد عظيم وبالشجاعه تكنا
وبالرقوش الي له المجد نيشان
وسيفه من الدم الحمر قد تحنا
شيخ له العليا ولا فيه نقصان
واليا لفتنا قالة ما تونا
مات وترك ماضي معطر بريحان
وصيته بيبقى ما بقي شخص منا
وانحن عقدنا حلف وافي ومليان
مرت ضروف الوقت ما يوم خنا
نذكر ولا ننسى عزيزين واخوان
اللي معانا في حروب تشنا
هذي شبابه عقد لولو ومرجان
البيض للشجعان منهم ومنا
حلف لنا في موقف العز سلطان
عدونا لا شافنا صد عنا
زهران قوم كلهم طيب واحسان
وفيهم بيوت الشعر لازم تغنا
اهل الكرامه والشهامه والايمان
وكل العلوم النايفه ما جفنا
وفو ملازيم الفعايل وشجعان
وعدوهم لامن لقاهم يجنا
والدم صافي ولا يخالطه الوان
وسيوفنا بدم العدو خضبنا
حنا لنا في صفحة المجد عنوان
يشهد لنا التاريخ مايوم هنا
فينا الكرم يهطل كما غيث هتان
الضيف لاجانا طلب ما تمنا
طيب المثايل والفعايل لنا اركان
عزاز والكلمه لنا ما تثنا
وانحن دروع للوطن عز الاوطان
نموت وترقى هامته ما تدنا
حنا لنا من عزته عز وامان
وحكامنا ال سعود زبن المجنا
الحاكمين بعدل والشرع ميزان
وعدلهم عم البشر في وطنا
هذي حكاية قصة المجد زهران
بيوتهم بالعز دايم تبنا
يارب يا رحمن نطلبك رضوان
وارحم يرب برحمتك واعف عنا
والخاتمه صلّو على خير انسان
الي بُعث للخلق انس وجنا"
"رحتي وتركتيني بدار الاجانيب
وحيد عالم ماتقدر عناتي
يتيم وحداني كثير التصاويب
كسير حظ وهايم ابذكرياتي
قبلك ابوي الطيب الحاني الذيب
مات وتركني للعنا والشتاتي
قضيت عمري بين ذلٍ وتغريب
من بعدكم تبدأ معاني شقاتي
ساقتني اقداري لعكف المخاليب
تجرّح احلامي ولالي نجاتي
حتى نويت ارحل عن الناس واغيب
والّحق بكم يا شوق نفسي وذاتي
الله اكبر يازمان الاعاجيب
محدٍ من العالم تشتت سواتي
حيران في ايامي ادور على الطيب
ومالي مصبّر غير هل اعبراتي
ابكي عليكم كل مالشمس بتغيب
وابكي عليكم لين تاتي وفاتي
ضويت مالقى في حياتي معازيب
من بعد اهلي كيف ترجع حياتي
من صغر سني ذقت مر التجاريب
وتبددت فيني جميع امنياتي
يالله يالي تعلم الجهر والغيب
ترزقني الرحمه معاها الثباتي"
"بعض القلوب إن جات أسْود من الصاج
فالقلب عندي طابخه فوق صاجه
ماهمني بالقول عاذل وهرّاج
وماني من اللي يستمع لسّذاجه
مدام لي في مهبط العز مدواج
صعبٍ على العاذل يوثق مداجه
عفواً .. دقيقه .. أعذروني بالإزعاج
ترا الردي دايم يحب العواجه
والرِجل لا سجّت على كل منهاج
ماهمنّي ضحك الطفل وإبتهاجه
غيري ليامنّه سرا بالفكر داج
ضيع طريقه لا وضيع خراجه
لامن ونس بالقلب حارش ووهّاج
خطرٍ على عقله يجي برتجاجه
وأنا ضميري لا غدا فيه دولاج
يعقد جبين العز عندي حجاجه
ماهمنّي عاذل مع الخلق ولاّج
وماهمني ناسٍ تحب اللجاجه
أبدع قصيدي وتقنه فن وإخراج
وأدهن به اللي باحثٍ عن علاجه
ماهمنّي نوره وساره وريتاج
ما أبدعه إلا لمقصد وحاجه
وأنا أحمد الله ماني اليوم محتاج
دام الشعر حايط علي بسياجه
كنّي بحر من يامن الموج لا هاج
ومن يامن الغربي وهبة عجاجه
دامي لبست إمن المراجل كذا تاج
يبطي عذولي ما تغشاه تاجه
المرجله ماهي دخولٍ ومخراج
وماهي مزاج اللي تحقق مزاجه
المرجله فعلٍ نشوفه وهدّاج
ماهو مثل قطر الندى في زجاجه
ياعاذلي إن كان مابه من إحراج
(..........)
أحفظ قصيدي ياعسى مالك علاج
ما ينفعع المحتال كثر إحتجاجه
دام إن فؤادك بقعته بقعة الصاج
فعلم فؤادي طابخه فوق صاجه"
"إن كان قصدك تعرف بيوم قدرك
في قلب شاعر بالملايين شاريك
لا صرت واحد والملايين حدرك
إبذمتك ماهي كفايه وتكْفيك؟
وإن ما كفت كل القوافي بأمرك
تامر حبيبي .. جعل ربي يخليك
أشعل بها شوق المحبه بصدرك
وإن قلت أحبك لا دواعي أوصيك
أنا دخيل العين وأعطاف خصرك
وأنا دخيل القد وسلهام عينيك
أحب أنا كذبك وصدك وهجرك
والعنفوان اللي غدا من مواريك
وأحب أنا .. أحب أنا آآآه غدرك
وأحب أنا .. إلاّ أنا حب يفديك
تدري حبيبي؟ لجلك اليوم بترك
إمعاتبي وآعيش كلّي بطاريك
يعني أحبك إيه أحبك وأشرك
حب الغلا..حب العتب دون تشكيك
لا بالحرام إني أحبك بكبرك
خيرك وشرك ياعسى بس يرضيك"
"دامي رخيص وماني شي بغناتك
ابعد بعيد ولا تجيني أبد .. رح
كنت احسب إني غاليٍ في حياتك
وثر المشاعر لاعبه دورها صح
عندي تساوت هالحياه ومماتك
من يوم قلبك أبتعد عنّي وشح
ما ودي أحلف هالليال بغلاتك
لكن غلات الغالي اللي تزحزح
إني على فرقاك حيٍ وماتك
وأقولها من قاص قلبي أنا (( أح ))
((بك)) المشاعر ما تبيني وجاتك
حتى عروق القلب صاير بها دح
يعني حرام اللي يسوي سواتك
من يجبر إحساسي وقلبي ليا ((فح))
دامي عطيت الحب كله لذاتك
صحصح طلبتك يا حبيبي وصحصح
امّا تعال وحطنّي في غناتك
ولا بلاش إمن المحبه .. أبد .. رح"
"يا مغادر بقيق تكفى لا أتعداني
ياكيف تبعد وقلبي تشتعل ضوّه؟
تكفى دخيلك طلبتك والطلب حاني
حان الطلب والطلب لا قلت لك سوّه
في سفرتك لا تْأخر يالغلا ماني
ماني بقادر مزاجي قالبٍ جوّه
لنّي أحبك وحبّك ساكن أركاني
والله رزقْك بحبيب وشاعر مفوّه
يبدع قِصيده .. يجر بكل للحاني
وللشعر عنده فياض وكاشفٍ نوّه
وألحين لبّا عروقك كلّها ياني
ياني ضميْ وضمايه بالوصل كوّه
مدام حبّك أخذ كلّي وعنّاني
ياقو قلبي على الصدات يا قوّه
ماغيرك اللي أحبه والعمرْ فاني
حب النقى والغلا ومعاشر الخوّه
لو متْ قبلك وراح العمر ما أمداني
لا تحسب إني أحبك بس وأنوّه
في ذمتي ما أفرّق بينك أخواني
يعني غلاتك هنا بالقلب من جوّه
ومرّات أشوفك هنا بْوسط الأجفاني
ياكثر ما شفت زولك بس يا شوّه
لا جيت أغمض عليك بداخل أعياني
أبطت عيوني تسلهم والغلا توّه
كنّه يدغدغ خيوط العين بلعناني
وأطويك بالعين طية شوق ومروّه
يانعنبو الحب وين الحب وداني ؟
من بعد ماني أوصّي جيت متفوّه
من لهفتي بك يثور إحساس شيطاني
وشيطان فكري ليا جا حلْ بالقوّه
وألحين اعيد الوصيه أول وثاني
ياكيف تبعد وقلبي تشتعل ضوّه؟"
"انا اشهد انك ساكنه وسط روحي
متمكنه .. متربعه داخل حْشااااي
كنت أحلف إني بالمحبه مابوحي
يومي عرفتك بحت للرايح .. الجاي
ياملهمة فكري وياوجد بوحي
ياكتلة محبك ويامهجة رضاي
يا أخت الظبي شارد ووجهٍ صبوحي
أنتي وش أنتي لا تلعثمت بحكاي؟
أنتي ملاك الأرض وإحساس نوحي
انتي بذمة شاعرك جملة إدواي
إنتي حنان الود .. ضمد الجروحي
أنتي غلا قلبي ونبضه ومرساي
أنتي لا هنتي كل كلّي طموحي
أنتي خيالي لا تخطيّت بخطاي
أنا أشهد إن قلبي لشوفك شحوحي
يحقلك لانّك على الحب مبداي
لا ناحت الورقا بحبّك أنوحي
وأجيك أنا كلّي من أدناي لقصاي
لانك هنا بالقلب في وسط روحي
وما تختلف من بيننا جملة الراي"
"مشتاق لك والشوق في داخلي ذاب
وأصبح مع شريان قلبي مسيره
شوقٍ خلقْه الله ومن دونه أسباب
أسباب عدّه صعب تحصى كثيره
أغليك ماهي كلمةٍ جات بكتاب
لك الغلا مختوم حسنٍ وسيره
في ذمتي ماني على القول كذاب
لنّك بوسط القلب أطلق مديره
ولو الهوى ما جمّع قلوب وأحباب
مجنون ليلى كان غادر سريره
ربي وهبك الحب والحب غلاب
كل ما دلهت شوي جاني عبيره
ياسيدة سادات تلعات الأرقاب
يادولة العشاق حشد وأميره
الحب في مثلك فلا ضنتي خاب
متسيده فكري وكنّك غريره
بين العيون وعالقه وسط الأهداب
وأداعبك مداعب أبْ لصغيره
تمخطري لك بالحشا خمسة أبواب
صدق وغلا وإحساس .. حبٍ وغيره
تفتح لأجلك باب ياتي بثر باب
مستقبلٍ حبّك بشره وخيره
أنتي سمعتي شاعرٍ مابعد تاب؟
في حبك اللي هو نهاية مصيره
هذا أنا مابيني وبينك حجاب
دايربي إحساسك ومرّه أديره
مجنون حس وكل مافيك جذّاب
يعني بشوفك وشهو اللي بثيره
صدر وخصر وردوف واللي بعد غاب
ماينوصف خوفٍ لحوس بمريره
يعني على قولة بلا بوك ياعقاب
وأنتي مع الجلاّس منتي قصيره
الطول في قدّك تمكّن ومنساب
خصرك ضماك وبالتغنج خطيره
محدٍ يلوم الراس لو بالوصف شاب
ربي خلقْك إمْن العجايب-مثيره
واللي ذكرته حب من مصدر إعجاب
شاعر ولابه واحدٍ أستشيره
طبعي كذا لاجيت ما بحسب حساب
وأوصل إحساسي ليا كل ديره
ماهو حسب أدور اعجاب وألقاب
وماني على رجوى ريالٍ وليره
واللي وهبني عزة النفس وهّاب
ماغيره اللي أنثني له ماغيره
هذي حقيقه لاغدا فيه نصّاب
وكلاً على فعله يحكم ضميره
وألحين قولي يا أنتبادل بالاعجاب
ولاّعسى في تالي الأمر خيره"
"أهز القاف هز الزبد الامن زاد شوقي هز
أهزه في زمن محدٍ قدر أبداً على هزه
وزويت الحرف وزمّيته ورزيّته وأرزه رز
كما رزة زعيمٍ ما يحب الكذب ومنزّه
قصيدي زارني حزة طلبت القاف وجا مرتز
وزان الوصف في المزيون وجات بيوت مرتزه
جميلٍ زايدٍ زينه ويحز الزّين حز وحز
يزور القلب ويزيده حزوزٍ ما رحم حزّه
الامن خزّني بعينه أزحزح من كثر ماخز
سهام الموت تتشابك وسط عينه مع خزه
سعد منهو يمز شفاه مزوز الفن وماهو مز
غشيمٍ مايعرف المز ودربه مابعد قزه
زبيبٍ حاليٍ طعمه ولا ويلاه من مزمز
عسل صافي ورايق من طرف ثغره الا مزه
ولا يا سعد منهو لز زوله لا غدا مرتز
يلزه لزة الزابن زبن في شجون منهزه
ولا يا سعد سعده من مسك يدّه وشاف العز
على زمّة نحر مرتز وزم ردوف مبتزّه
زرع حبه وسط قلبي وقلبي لا طراله فز
فزوز الفازع الثاير على ما شاف في غزه
الامن زارني زوله .. ألزه في فؤادي لز
وأزوره في حلم نومي .. عسى حلمي بكل حزه
الا ياتل قلبي تل قزوز مرهمه في كرز
هدرز وكام كرزٍ يطرب اللي ناويٍ دزه
نوى المشراف وخايف لا تعيبه هالبشر غرّز
وخايف لا تقول الناس إكروزر ما نفع فزه
ولا ياوجد قلبي وجد منهو لا مشى معنّز
طريح فراش وجروحه بوسط القلب منغزّه
ياقافي لا تهزهزني .. الامن جاني غيره طز
وهو عزٍ بعزّه في زماني لا طلب عزّه"
"يانعنبو جدّك ليا جيت بنساك
ولاّ طرالي أترك الشوق وأسلا
ياخذني الموت الحقيقي ولولاك
مانبي بعرف الموت للموت جهلا
حتى لساني لا تلعثم بماباك
أقول في نفسي ولا غيرك أغلا
عطني يمينك..مدّها لا عدمناك
يامرحبا في ذمتي لا وأهلا
ماغيرك اللي أعشقك وأتمناك
حتى طموحي يالغلا صاير أعلا
أبيك أنا منّا ومنّيه .. منّاك
هنا .. هناك .. هنيه ياويش لحلا
دامي أحبك أبشر اليوم برضاك
لا مت موتي في محبتك أشلا
يعني فداك اللي من الخلق يفداك
ماغيرك اللي في حياتي تمولا
دامك أمرت وحاكمٍ كل الأملاك
يحقلك لا صرت للقلب مولا"
"في دنيتي رتبت كل الجداول
لكن حملت بطية القلب حصّه
من كثر ماني في حياتي أحاول
عجزت أجمع بالمكاتيب قصّه
كن العشق ملعب وهالحب فاول
وأنا مع الجمهور وسط المنصّه
هذا يشوت الحب وهذا يناول
وهذا يصيح بعالي الصوت رصّه
ليت المحبه بالبنوك إتداول
لسحب من المليون لو كان نصّه
للي غلاها دق سعر المقاول
أموت ما أنسى (..... )
في إيدها أغار لبس المجاول
ولبسٍ عليها ما أحبه ترصّه
وياللي قريت القاف لا لا إتْطاول
سادس بيوتي إتركه لا تبصه
ماهوب صالح للنشر والمداول
بيتٍ خصوصي إنْجبر وسط نَصّه
وياللي بغيت الصدق لا لا تحاول
ماعادلي حبٍ بعد حب حصّه"
"يسعد صباح الكل مدري مسا الخير
وشحالكم وشحال كلاً وحاله
يامرحبا يا ذا الوجيه المسافير
ترحيبةٍ تاخذ من الما زلاله
من قبل مابدا ما حسبت المخاسير
ماهمني لجنه وترشيح آله
دام الشعر يكتب من عوير وصوير
يالعنبو من لا يجيد الجزاله
للبوح روح وللمعاني تصاوير
وإن جا قصيدي ختمه إمن الوكاله
ماني من اللي يقبل ختوم تصدير
جن القوافي لا بقاني أنا له
أنا هنا لعيون كل الجماهير
كلّي فدا الجمهور .. كلي حلاله
من ساحل عمانٍ ليا حد خرخير
ومن الجنوب الحد لأقصى شماله
أمكّس الجمهور وحفر لهم بير
هدّاج تيما لا بغينا مثاله
وأنحر لهم إمن العطايا مغاتير
أصايلٍ من روس جود وسلاله
وإلهم غضاره من حليب المصاغير
والعود الأزرق إيتمثنى الفواله
وإلهم معزّة عز وإعزاز تقدير
ولْكل غالي له معزه لحاله
وإلهم في قلبي فيّة الصبح وعصير
وأنا لهم شاعر يجيد إرتجاله
شاعر وربعي بالمواقف مناعير
منهو بغى شيٍ تحقق مناله
نارد على حياض المنايا مناصير
أهل العلوم الغانمه والشكاله
أكبر دليل..إصغيرنا توّه إصغير
يسكر أمور المرجله للثماله
ما قلتها زودٍ عليكم وتقصير
كل القبايل تستمد الأصاله
مبداي باللي دبّر الأمر تدبير
ماغيره اللي أتكل بتّكاله
أنا هنا حامل على الكف تقرير
حامل على متن الرساله رساله
فيها المعاني كامله بالتفاسير
فيها أمورٍ تعتبر مستحاله
فيها سؤالٍ دايرٍ به دواوير
هذا سؤالٍ ما يبيله إطاله
نذرٍ على ذي ما يبيله تفاكير
اليعربي وش به من العز داله
ليه العروبه تنثني للخنازير
ياقوّها في عيد الأضحى نذاله
أضن فهمتوا دون أية تبارير
وياعزتي للي ماعنده كفاله
بس اسمحولي الصراحه هنا غير
أبا اتكلم في امور البطاله
مابه بطاله لو تطول المشاوير
أقسم بربي مابه الا حثاله
هي البطانه تحت عرش الهوامير
محدٍ يشوف الشين والهم عاله
الا قليلٍ مالهم بالدنى سير
أستثني القلّه وأشيد الإزاله
والحمد لله ماعلينا تقاصير
في ظل أبو متعب أساس العداله
أنشهد إنه من خلاصة تباشير
وكل الشعب فدوه لميلة عقاله
ناقف على شانه حشود وطوابير
ياحي أبو متعب وياحي فاله
لو أمدحه ما تكتفيه التعابير
يالله عسى عمره يزيد إستطاله
ياوين أبو الطيب ووليم شكسبير
وأبو العلا وينه وشوقي وآله
وين الفرزدق .. وين حشد المشاهير
معي أنا بيقدمون إستقاله
لنّي ما أجامل .. مارجيت الدنانير
أنطق كلام الحق صدق ودلاله
لو ما أصير إبهالزمن سالم الزير
يانعنبو من لايطوّر مجاله
وإختامها من قبل لا روح واسير
صلوا على محمد أمين الرساله"
"بلا بنتٍ عليها جنز .. بلا لبنان وبلودان
بلا بدّي وشو بدّك وكلي لك وتؤبرني
أنا مابي سوا البرقع ويخالط ريحة البدوان
إبيها وارد سعودي وأبيها اليوم تقبرني
بلا جعتّا بلا بيروت .. معاها شيشة النعمان
غرامي واقسم بربي فتاة العف وسمرني
صحيحٍ لبسها مخصر وفتنه لإنسنا والجان
ومنهو شافها يطلب .. عسى ربي يصبرني
وانا ماعم في قولي ولكن أكثر النسوان
ليامن مرّت بجنبك قسم بالله تذكرني
خصوصاً لا مشت قدمك وأنت بخلفها طربان
عليّه بالحرام إنك تقول الموت حجّرني
وليامنها عطت جنبٍ وشفت مخصرٍ رويان
دخيل الله وبعد الله لاتشكي عايض القرني
من هنيّا مبي بدّي وشو بدّك مع لبنان
أبي لبيه ويالبا تتل القلب وتجبرني
وانا لبيه منيّا وتضرب وادي العجمان
وتنزل في حدود بقيق وتاخذني تعمرني
على نجدٍ مع الطايف على مكه ابي الإحسان
وتاخذني على جده وصوت الهاتفي يرني
وأدق السلف متنومس وناوي ديرة الخلان
وأحول للخبر ثمٍ أقاهر من يقاهرني
ولا أنسى دار أبو مشعل ولا انسى دار أبو سلمان
ولا أنسى ديرتي لْكويت وفيها من يعبرني
بعدها دْبي ودار الحي .. إماراتي لحد عمان
خليجي لعنبو منه يلوم القلب وجابرني
على حب السفر يجبر فؤادٍ..ضاميٍ.. عطشان
على ريح الخليج اللي على طاريه يعطرني
أبتجول على كيفي .. بدار العز والإيمان
وأنا بديرة هلي وربعي ولا ديرة تفقرني"
"ودّي أضمك شوق والشوق يجري
في عالمي يجري من الغرب للشرق
في غيبتك وضعي من الشوق مزري
أنشهد إنه حارقٍ داخلي حرق
في واحد محرّم من العام هجري
يوم الغيوم تهل ويقدح بها برق
قمت أتذكر شي ماكان يطري
يوم إنتلاقا واللقا صايرٍ سرق
لا جيت أقوم وهمستك لي ( بدري )
أقول خايف يالغلا قاطع الطرق
ومن القهر أفرك يميني بصدري
وأنتي عيونك دمعها غاديٍ غرق
أدري ولكن ليت هالناس تدري
إنّي أجر الصوت لا ناحة الورق
هذا لقانا شوق ووداع ..جبري
وأصبحت (عايش .. ميتٍ) مابها فرق
قبري أشوفه بس ياوين قبري
هو في حدود بقيق ولا مع الشرق"
"ياعِْمان يادار المطاليق ياعمان
ماني سعودي صرت لجلك عماني
أفديك أنا بالروح والدم وخوان
لا ثارت الهيجا وجار الزماني
سلامتك ياعمان والقلب مالان
في محنتك كنت اتمنى الأماني
كنت أطلب الله عالي القدْر والشان
وأرفع يديني طالب الرب شاني
يحميك من شر الكوارث وماكان
أقولها والأه وسط المحاني
يهون جْروحك ويعطيك لآمان
ماخاب منهو راجي ربّه أَماني
إرقي سنود الشعب مافيه خوّان
وإحنا معك ياعمان بأول وثاني
في فرحتك في محنتك وسط الأحزان
ناتيك ..نعلم كل من عاش فاني
واليوم ياعمان الأصيله ولا هان
قابوس لو ضاعت جميع المعاني
أتزف لك كل الدول .. كل الأوطان
سلامتك بجْمل ورود التهاني
تستاهلين الخير والخير هتّان
من فوق يمطر ريحته قيحواني
لنّك أصيله منبع الطيب عنوان
طيبك مع كلاً يجي بالثواني
وفيك الكرم أشكال واجد وألوان
لو آصفه ما يكتفيبه لساني
ياموطن الشجعان شجعان شجعان
هذا مثل سالم وذا قيهباني
يوم أقبلت (غونو )ومحصولها حان
محدٍ تردّى وأنطحوها مفاني
أنشهد إنهم منبع العز نيشان
وأفعولهم مثل الشفق يوم باني
وأقولها والراس مطنوخ .. مليان
ربّي يحفك ياعُمَان لعماني"
"يا ساحة الشعر والشعّار والساحه
وش حيلة اللي جمال الكون في شَفّه
بعض القلوب الرهينه جات مرتاحه
لكن فؤادي من اللي واقف بصفّه؟
حسبي على اللي أخذ قلبي ومفتاحه
وعرق الهوى في ضميري لفّه بلفّه
أبو عيونٍ كحيله .. سود .. ذبّاحه
وغمازتينه دمارٍ تغزو الشفه
وليلٍ تحدّر ياكنّه لفّة وشاحه
ورموش عينه غرامٍ جات مصطفه
والخصر ياكثر ماني شايف لحاحه
على الردايف يقول بليز يالعفه
ما كنّه الا زجاجة عطر فوّاحه
زيِنه بكفه وزين الناس في كفه
عزّاه ياهب نفح الشرق ورياحه
ولبيه لامن وصلني من كذا هفه
لكن حقيقه وشاعر فر مسباحه
مرّه يمين وشمال ومرّه إيْكفه
لو إختطاف البشر نصوا بإباحه
كان أخطفه لو حدوده داخل الضفه
القلب يطْلع وهو للقب ملواحه
والقلب من سبّته صاير على الحفه
من يوم قفّى وهو عجل بمرواحه
صارت عروق الحزن بالوجد ملتفه
قد قلتله يالغلا الحب بالرااااحه
واللي طلبك المحبه بالغلا وفّه
لكن عجزت أفهمه بالجد ومزاحه
ومرّات أحس العقل منصاب بالخفه
وألحين يا ساحة الشعّار والساحه
وش حيلة اللي جمال الكون في شَفّه؟؟"
"لا تتصل بي ماحصل منك كافي
يكفي عذاب أنشهد إنه كفايه
لا تحسب إنه بإتصالك عوافي
لا شفت رقمك إيتزايد عنايه
ياما مشيت الدرب تايه و حافي
وأشواك وصلك دستها ياشقايه
قدرك تعرفه لاذرته السوافي
أجدده بالحب وجزل عطايه
يعني طلبتك أترك الجفن غافي
لا تجعل التعذيب للوصل آيه
أبعد وأنا لجل المحبه بشافي
همٍ يلازمني وهمٍ ورايه
ودام الحكي جالك من إنسان وافي
وش عاد ودك بعد كشف الروايه
من أول المشوار لآخر مطافي
حطيت لك في وسط صدري ولايه
وأظهرت لك ماكان بالقلب خافي
وأهديت لك كلي بصدق وعنايه
يعني بذمة شاعرٍ جاك لافي
تبغي وصالي لا وتبغي وفايه
تبطي حبيبي ما حصل منك كافي
تكفى لا تجعل همي اليوم غايه"
"لدمعت عيني تراها دمعة الرجل الشجاع
ما ادمعت لجلك تراها دامع لربي خشوع
كل بدايه للنهايه والنهايه للوداع
وأتحدا كبريائك ما انثنيتي للرجوع
دربك الموحش هجرته دربك بعيني ضياع
انسي الحب الحقيقي والخضوع إنسي خضوع
إنسي الامر المنفّذ إنسي الأمر المطاع
من شبع لا يستهينا والشبع يقفيه جوع
قد ما نقدر صبرنا وأقتحمنا المستطاع
لين فضتي من عروقي وأستحليتي الضلوع
والشعاع اللي جنينا إنكسف ذاك الشعاع
والفؤاد اللي سكنته إنطفت منّه شموع
إنتهينا من البدايه وكل شيٍ فيني ضاع
ما تردين المشاعر ما تفيد بها الدموع
من خضوعي لكبريائي من نزاع إليا نزاع
من خضوعي لكبريائي من نزول إليا طلوع
إتفقنا ع المفارق والنتيجه هي وداع
اتفقنا ع المفارق والرجوع إنسي رجوع"
"يمكن أشيب وصورتك في خيالي
أبطي وانا اتذكر زمان لنا كان
لوك مقفي يا حسين الدلالي
عيب علي أنساك يا أعز انسان
اتلذذ اني أذكرك يا منالي
لوي على ذكراك باصير ولهان
لكن تجددها بسود الليالي
ما تنفع الذكرى من البال الاحزان
وقت فيه ما ارتاح بالي
عايش على ذكرى لياليك من شان
حتى ولو هو سبة اللي جرالي
باصون حبي لك ولو كان حرمان
لو عشت من غيرك وحيد لحالي
الله يجازيني الا صرت خوان
أهون علي أعيش دنياي خالي
مالي نظر يا زين بفلان وفلان"
"اشتاق حبر القلم لمداعب الريشه
وأنا هجوسي براسي عام كاتمها
وقرّرت أخوض البحر وأطيش مع طيشه
أموت في عزْ... والاّ الدانه اغنمها
أمّا ثبت مركبي وارحنتني العيشه
وغابت هواجيس نفسي لا تحطّمها
والاّ تركت المجال يزيد تشويشه
مالي ومال اجهزة عطلان سستمها
ما يقتنع صاحب المبدأ بتطنيشه
حتى يشوف الحقايق ويتفهمها
والحر يفخر بصيده في مغابيشه
نفسه على العز.. صاينها ومكرمها
والشعر ميراث من صغري وأنا أعيشه
لعبه براسي وأحللّها واترجمها
ما استورد القاف من صنعا.. ولا بيشه
لو كان أهلها.. بيوت الشعر تحكمها
وإن شفت لي شاعري فزونفض ريشه
قلت الله اللي عقول الناس قسمها
عن ساحة الشعر ما يرضى بتهميشه
لو ما تساوت بيوته في تناغمها
يا بعد نظم القصايد عن مناويشه
واللي سواته بيوت الشعر ظالمها
لا صار بالشوك ما تنفع مناقيشه
يرمي بها في جيوبه لا يليمها
واعتز في شاعري.. تروي قناطيشه
هذاك اتابع ادروسه واتعلمها
اللّي اليا دندنت... ما ينهزم جيشه
بيطار بالنظم والنقاد يفحمها
للمجتمع كلمةي وللعمر.. تحويشه
واللي يخونه رصيده لا يدمدمها"
"اقسم قسم بالله اني لك اشتقت
واقسم قسم بالله ماني برايق
ياللي معك حسيت في قيمة الوقت
غيبّتك حلم وذكرياتك حقايق
ان قلتلك ماشي انا جد ما ضقت
اكذب على نفسي عشانك تضايق
كم ليلةٍ في ضوح وجهك تعلقت
يوم الليالي تستبيح الدقايق
شاعرّك لا مره خيالك ودنقت
روح ٍ تمازج بين غافي وفايق
تحسّبني انسى والذي يوم عانقت
اسمه ذكرتك من جميع الخلايق
من وين ماهبتّ هبوبك وفارقت
يقتلني النسيان لا هب عايق
كل شي اطيقه بس غيبّتك ماطقت
عجزت اشوف انك على البعد لايق
وياللي عن احبابك من ايام شرقّت
بردك دفا وجروح وقتك حرايق
والبارحه يوم انحنيت ولك اشتقت
صوتلك صدري من البعد ضايق"
"شوفي مثل ماني على حطة يديك
واقري وش اخر ماكتبته لغيرك
مبطي وانا ميت ضمى دوم وارجيك
وبردة عظامي بالغلا تستخيرك
يوم القسى وينه غرامك لغاليك
وينه ضميرك بس وينه ضميرك
رحتي وكن الموت يمشي برجليك
وكن الشفق يشرب ظلامه هجيرك
ماشفتي اللي يوم رحتي يباريك
وده يضم خطاك / وده يثيرك
وانتي تقل شي ٍ على البعد حاديك
ماكنه الا مزهب ٍ في جفيرك
واليوم جيتيني وانا آقول ما بيك
قبلي قليلي مااستحى من كثيرك
مات الامل فيني وخاب الرجا فيك
الله يبيح القلب والله يجيرك
ماودي انشد دمعتي ليه تغليك
ولا ودي اعرف وش نهاية مصيرك
روحي وضمي دمعتي بين آياديك
غيرك كتبته وانشطب لجل غيرك"
"ماعاد ابي هذي ولا ودي بتلك
ارخيت شوفي للعيون السواهي
قتلتني وشلون انا ودي اقتلك
وانت متربع وسط صدري وراهي
سألتني وش فيك لكنّي أسألك
من ذوب السكر بأعماق شاهي
لاجيت ادور وين ابقدر احصلك
فز الخفوق وقالي ذيك ! كاااهي
من فوق ضلعن بالحنايا موصلك
للي نهبت وصايرٍ لك ملاااهي
هذاك قلبي كل ما ملت عدلك
من كثر ما حبك غدى منك فاهي
قلي وش اللي قلت انا بس وازعلك
لا يا بعد ربعي وناسي وجاهي
والا دلع وتشوفني يوم ادللك
ودك بحبي قدم غيري إتباهي
تباه ربك بالبشر ( هيك ) نزلك
كذا كذا من دون شجب ونواهي
احفظ رقم ( 1 ) ترى هو تسلسلك
يمكن ألف آآدور آكون لاهي
والا انا ببطي عظم ما أبدلك
يا ما ورى رمش السواهي دواهي
كبير قلي من هو اللي يقللك
لا لا حرام الموت اهون ولاااااا هي
مفتول خلقه كيف ابنقضك وافتلك
قل غيرها زاهي على الملح زاهي
اقسم بربي ما بها ( ضحك ) أو ( كلك )
ما فيه غيرك شد يوم انتباهي"
"( يبه ) كبر ( شبلك ) غدى اليوم رجال
( يبه ) وجرحه داخل الصدر ديره
( يبه ) وانا اللي ما شكى يمك الحال
عجزت اشيل هموم صدري كبيره
(يبه ) جذبني للعنا صوت الآمال
كن العنا يهدر عليّه هديره
تذكر وانا اللي يوم لبسّته عقال
وسلمت ( ورعك ) والمراجل مصيره
اشياء ماتخطر على خاطر وبال
كنت آترزز قدم ذيك الصغيره
كنت احسب اني عاشق ٍ جد بهبال
واقول في نفسي انشهد ( دميره )
( ورعه ) يطيرها غزل كل دجال
و ( ورع ٍ ) حفظ قدره علشان غيره
ما كنت اعرف آقول ياعيال ياعيال
مغير اقول الله ياهي خطيره
مغير اهيجن صاحبي لابس الشال
يسوى العرب واللي سكن بالجزيره
لعيونها حطيت هالصدر تمثال
ورسمت قلبي وكر والاسم طيره
ولعيونها يوم ( إسقطت ) صحت بخبال
ومن شانها كسرت بيت المديره
ويوم إنجحت لبسّتها عقد سلسال
وكتبت حرفي مع حروف ٍ كثيره
ياكثر ماني كنت عاشق ومحتال
حتى ( اليماني ) ما سلم مع ( خشيره )
كنت الشقي كنت الذكي كنت لا مال
حظي اقول الحظ مردود خيره
واليوم اشوف همومي جبال ٍ إطوال
لا طاح هم ٍ عدل الوقت سيره
يابوي ارفعني ترى الرخص قتّال
يا شين صبحي يوم آخايل إعصيره
يابوي يا مشكاي يامعدل احوال
من غيرك اللي لا انحنيت استشيره
ما جيتك اشكي من عنا بعد واهوال
الا اشتكي من شح دنيا ً غريره
من عقب ما الدنيا تحتنا وتختال
اليوم عيا السيف يدهل جفيره
والرجل لو حمله على غاربه طال
تبقى القصيره بالحياه القصيره
مدام صوتك باقي ٍ لي مع الجال
ما بي من الدنيا ولا الناس جيره
و( يبه ) ترى ( ورعك ) غدى الحين رجال
لو ان همه داخل الصدر ديره"
"ياجرح ماجاني خبر عنه ياجرح
هو له ثمان شهور ياجرح
غايب مدري نسى العشره مع العيش والملح
والا رمى الذكرى لصدر
الهبايب العين لو تبكي غيابه على الصبح
ما كان جفني مل او طاح
ذايب ولا شفت حالك كايد(ن) والزمن سمح
الجرح يبرى وانت ياجرح
عايب ليته غرس في وجهك العام له رمح
أهون علي آموت بين
النصايب ولا تركني عابر(ن) بين هالوضح
شهب الهموم وريح سم اللهايب
ولو تقبل الفرقا مع القسمه الطرح
ما قلت حظي طاب والحظ خايب
وان كان حبه يضرب الجرح بالجرح
ياما ضربنا بالحبايب حبايب"
"البارحه عوّد التاريخ للحيره
البارحه عود لنعمان وعياله
درب(ن) خذتهم لصكاته مشاويره
من راس اعلى شموخ العز للعاله
لاصار هالوقت مايذكرك في خيره
احسن تعيش الزمن ماتعرف احواله
جربت شقحه وصفره مع مغاتيره
مافيه يوم(ن) ضحك بالسن مرساله
واليوم نفسه يعيد الماضي السيره
وآقف على حالتي واقول ذي حاله"
"ماعاد باقي في حياتي موده
ولا عاد باقي بالزمن شي ارجيه
حلم ٍ كبير ورمح الاقدار هده
وقلب تحطم كيف تجبر هقاويه
مليت جزر الوقت مليت مده
مليت حتى ثوبي اللي انا فيه
يمكن لقيت الحزن مرسى اوده
ويمكن عذرت الولف لاصرت ناسيه
وين انت ياللي بحر الاوهام لده
وين انت ياللي بح صوتي اناديه
ليت البحر عينك وانا اصير جده
واسكن على موجك والمه واداريه
وليتك سالت الجفن عن حال خده
والا سالت الحال عن سكتة التيه
احيان اضم الشوق واحيان اهده
والقى معه بين الحنايا مشاريه
الحق على قلب تحب وتوده
قبل الشقى لا يدفن ثياب راعيه"
"لاينشغل بالك ولا يضيق صدرك
هذا انا من حزن في هم في ضيق
ابك انت فوق الناس والناس حدرك
حبك بقلبي شامخ ٍ كنه طويق
قدرك تعرفه زين معروف قدرك
مكانته بين الحشا والمعاليق
يغري متيم تالي الليل بدرك
ويذوب صبح ٍ هام في بلة الريق
في ذمتي ما شافت العين ندرك
اقسم قسم في كل كل المخاليق
اهيم مع نفسي عن الكون وادرك
امرين ما تحتاج لي منك تعليق
انك وطن صدري والاضلاع جدرك
وأغفى على ضحكة عيونك ولآفيق
اموت بك قاع ٍ عشق طلع سدرك
واضمى لملحك ريح عطر ومواثيق
والا انا جمر ٍ على جال قدرك
نار ٍ تواكل للوجيه المطاليق
وتكفى دخيلك بس لا يضيق صدرك
اموووت ما يلحق على صدرك الضيق"
"بغيت اجيب العيد في ظرف ساعه
في عيد ميلادك عسى الله يعيده
قلت اكتبك والشعر ما هو بضاعه
والنفس بلوى كل شي ٍ تريده
يمكن قناعه بس يا هي قناعه
جرحي عظيم وحب مثلك يزيده
اشتاقلك / اهواك ؟ هذي لكاعه
الا احبك والمشاعر بليده
قل ما تبي واترك علي استماعه
سولف وابكتب مانشيت للقصيده
سولف وسولف تو بيّن يراعه
ثغرك وثلجك بندقين وطريده
تبي الحقيقه ؟ انت اكبر إطماعه
يا مغرم المجنون والا ياسيده
ياعرض شعري ياعظيم ارتفاعه
الضلع الاعوج صعب والصعب كيده
احيا واموت بصمت همي وداعه
ولو شفتني بتقول وش ذا الوليده
والحزن دك القلب ثم هز قاعه
كم عرق في قلبي توقف وريده
اضحك مدام الوقت طاوي شراعه
ما قد عرفت الفقر والا الحديده
اضحك وطف الشمع بأخر مياعه
ثم ضم كف الولف من شوق بيده
والا انا معروف عندي مناعه
اكتب لغيري والقصايد شريده
ولا تسمي هالمحبه صياعه
كليتّك وش هي بليا عميده
لكن سؤال ولا ترد اندفاعه
ذيبك عوى وجروح الايام صيده
اسمك كذا والا مجرد اشاعه
وقصيدتك ابشر بأخر جديده
تابع ( نجوم ) واستمع للأذاعه
واليا بغيت تكون بأطلق جريده
لكن دخيلك خف ما اقوى دفاعه
جرحي ذبحني يوم اعديك حيده
بشويش عد الجرح والشبر باعه
واليا جلست اسمع كلامي بعيده
لو بس اشوفك بس لو ربع ساعه
في عين مثلي ياابيض الوجه عيده"
"ياصاحبي بانت مع الوقت غيبتّك
وأستاحشت كل الديار بغيابك
أشتقت لأنفاسك وريحك وطيبتّك
وأشتقت لأحلامك وطيشة شبابك
اليا ذكرت اسمك ودارك وهيبتّك
ولديت في حالي وصّوت عذابك
كان الفراق اللي عّزم غنْج ريبتّك
ما مل من ضيقات صدرك وجابك
انا نبت في راسي اليوم شيبتّك
وأعلنت منهو مات عقبك حيابك
ياللي محسسني مقامك وسيبتّك
في ذمتي غيري فلا احد ٍ درابك
يمكن تبيّن في ذرى الروح خيبتّك
لكن اكابر واعتنز بك وآهابك
لنك اذا بانت على الكون عيبتّك
يكون سدك اخر الوقت عابك
والا انت تدري اسهل السهل جيبتّك
أخاف أفج بنحر الاوجاع بابك
ويا عين سجي بالنظر عن غريبتّك
تتعب فلول اليآس ملح ٍ بكابك
مدام بالطرقه وطاحت صويبتّك
يرتاح ليل ٍ لا بكيته سرابك
عّدو على الظلما وميّل رقيبتّك
وأنهال ضلع ٍ عن شعوره حكابك
يكفيك من صدري تبرت عطيبتّك
ويكفيك عن شمسي تعذر سحابك
رح وافتكر وش قال عني شبيبتّك
من يسمعك بيقول مثلي غدابك
خلك على فالك وتعرف إمصيبتّك
به يوم تذكرني وتعرف مصابك
واللي سئل عن طول بعدك وغيبتّك
قلب ٍ رميته يوم شاقه غيابك"
"البارحه يوم التوى الهم ناديت
ناديت للرفقه وناديت ماجد
تكفى يابن نايف من العام والبيت
حسه من فراق المحبين هاجد
ماشفت عقبه زول حي (ن) ولا اوحيت
كني على جمر المواعيد ساجد
ولو تنظف الدمعه جروحي تمنيت
واقول ليت اللي مقّفين واجد
لاشك عنّه ما سليت وتسليت
كنه على قلبي من الحب راجد
يطري علي بضحكته كل مااقفيت
والله كنه من ورى القلب باجد
ينشد عن الصوره وينشد عن الصيت
ويقول ذابحني قليل التواجد
كنك عن الشهره والاعلام صديت
ما كنك اللي من حلا الشعر يا جد
هذي همومه يوم سافر وحطيت
انا على همي دروب المساجد"
"شد الرحال وخل عنك السوالف
من راح دايم عادتي ماحسبله
ماني بناشد عنك وين انت ذالف
موضوعنا كف ٍ نُزع منه دبله
خالف وتُعرف وانت تعرف تخالف
تبغى كذا خبل ٍ على ساق خبله
ماعلموك اني من سنين حالف
ما طيح لو راسي همى غيث وبله
اذكر بأني كنت حاضر وسالف
حر ٍ مواكيده على الطلع قبله
واليوم اشوف الحس مُعدم وتالف
ماعاد يغريني على الوصل حبله
وأبسألك بالله كيف انتوالف
وانا اكتبك وتقول وش ينكتب له
عطني سبب واحد عشان إنتحالف
لو ان جرح القلب دونك نشب له
والا السوالف ماتفيد السوالف
الموت منهو راح ما أحد ٍ حسب له"
"يا عيد هالناس لا مغنى ولا سيره
راحو وخلوا رفيقك واقف لحاله
من عقبك ماني اشوف النجم ماعيره
اصبحت اشوف النجوم افلاك لحثاله
امشي واوّقف واقول اثنين وش غيره
حتى ثلاثه تحسف يرمي افواله
ياخوك مروا على قلبي مساييره
مافيهم اللي طرات الصدق يطراله
ياخوك وينه طموح(ن)كنت اباجيره
ياخوك والله تحطم كل تمثاله
حتى زماني خذلني يالله الخيره
ليته توقف زماني ليته اشواله
والا اني آعيش عيشة نفس(ن)صغيره
والا عريب(ن) لواه الوقت بشماله
طوحّت صوت(ن) وجاذبني مقاديره
بين الحنايا زمام السانيه شاله
البال روّح وراح السبق مع طيره
والنوم عيت عيوني تقرب ارحاله"
"الحال تنشد عن اية حال
ما ظنتي حالي إيسرك
تنشد وكني انا ما زال
اعشق بحر عينك وبرك
ما طاح من غيبتك رجال
لا زلت اذكرك وآقرك
تبي مشاريه والا جدال
ان سر والا فلا ضرك
ابسألك بس لا تهتال
قبل انسف البعد و يشّرك
اقفيت لكّن دمعك سال
امانتك ليه وش حرّك
هو حّرك القلب ساعة طال
غصن المواعيد واجترك
او حّرك إشعور ؟ طيب عال
بك شي ينبض ويتحرك
لا تقول وش هو ومنهو قال
شفتك بعيني وانا آمرك
اكبر دليل ٍ وعودك مال
وطيت ثلجك على حرك
لفيت جسمك وطاح الشال
يوم انثنى الليل ثم زرك
شربت من غيبتك فنجال
بعدك وفرقاك مع مرك
ما عاد تسوى بعيني ريال
غطت عيوبك على درك
لا تدق ما فيه اي ارسال
لا تقول يارقم بآآآكرك
حذفت رقمك من الجوال
خلصت من خيرك وشرك"
"عاشر سنه مرت وانا ما نسيتك
عاشر سنه عايش على صوت ذكراك
عاشر سنه مرت وانا ما بكيتك
عجزت اميّز بين صدك وفرقاك
قلي بعد ذيك السنين إش عطيتك
قلي وانا ارسم بسمتي في محياك
يوم إذكروك البارحه ما طريتك
كنك زرعت بصدر الايام شلفاك
مابين صفحات الليالي لقيتك
صوره قديمه بروزتها خطاياك
ياللي عنيت ولا ذكرت وجفيتك
جرحي على خبرك من سنين ينخاك
كنك تقول لسالف العمر جيتك
وانا آتحرى بس ضحكة ثناياك
ياقو قلبك اشهد اني هويتك
ويازين حظي يوم جبتك من اقصاك
يطري علي احيان اسمك وصيتك
واضحك على نفسي اليا حل طرياك
اقول انا وينه / اليا من بغيتك
رجعت اقلب في خطاياي والقاك
ما بين / يمكن / او / تواريخ / ليتك
اركيت رمحك واشتعل صمتي حكاك
ذكرتهم وجه الطفوله وبيتك
ونسّيتهم حرف ٍ كتبته ولا جاك
يوم الشوارع تنحني لي بنيتك
مابين كراسّ المشاعر والافلاك
اكره دقايق غربتي في مبيتك
واعشق ثواني جرحنا يوم لقياك
ماكنت احبك مثلهم لا سليتك
كنت آتحفّظها انا / اهواك / اهواك
ومدري ذكرتك والا انا مانسيتك
عاشر سنه مابين هجرك ولا ماك
اهواك يمكن يوم راحو بكيتك
يوم اشتعل في صدري اليوم ذكراك"
"يا راجعه ماعاد لي فيك قدره
والقلب دايم له على الصبر طاقه
واللي جنى من وادي الضيم سدره
ماله جمل لو كان له الف ناقه
كم واحد ٍغلق من الهم صدره
يوم أن ماله في زمانه رفاقه
وهذا القصيد اللي تخيرت ندّره
ماهمني من خاض بحره وراقه
دامي بنيته ساس معروف قدره
عندي وانا سلطان جذعه وساقه
والطعنه اللي با لقفا جات غدره
ياليتها جتني على شكل باقه
كان استوت مع طعنة القلب هدره
ولاآعيش عمري بين جد وحماقه
هذي سنه والليل ما لاح بدره
وعيون خلق الله تحب الطفاقه
ادري بيوتك قشّر ووجيه ودّره
لو اكتبك ماعت حروف البطاقه
ويابو عيونٍ ناعسات ٍ وخدره
ملعون قلب ٍ ما يحسّب إفراقه
خلاص مال السور وأنهد جدره
العام رحت وكنت آآآخر علااقه"
"للحين تنشدني عن الحزن يازين
وانا الذي من جوف الاحزان غابق
لو تفهمين الحزن يابنت تلقين
اسمي على اسمه بالحروف متطابق
اخذت منه الياس والعطف واللين
وايضا خسرته قبل لا آكون سابق
عودي خضر والعود لو يكسر اثنين
ما فاح ريحه بين الانسام عابق
رفيق دربي دوك جرحي من إسنين
شف وش كثر خليت جرحي طوابق
أدري خُلقت بنفخة الرحم من طين
لكن خرجت احزان من طين سابق
من وين اجيب الحزن من وين من وين
دام الحزن بالجوف ياهيه نابق
وللحين تنشدني عن الحزن للحين
و أبُك ترى شكلي على الحزن لابق"
"اشتقت لك والا لك الحال مشتاق
اشتقت لك والا غرامك جرفني
شفني بعد مارحت ماعدت انطاق
حتى دموعي ملت اليوم جفني
العن دموع العين هي دمعة فراق
لا قال من تغليه مابي وعفني
ياصاحبي ياصاحب الذوق يا هاق
ان الهنا في غيبّتك ملتحفني
حرام ما وقّف على الصدر طْرّاق
الا الشقا من رحت دوم يغرفني
همين والثالث عصر ذيك الاعماق
هم ٍ لعب فيني وهم ٍ حذفني
قلي دخيلك كيف حالك والاشواق
قلي امانه دمع عينك ذرفني
قلي اذا دقيت وش حال الاعناق
هي تلتفت والا ماعاد تعرفني
ماني بقايل روح بألفين ( طقاق)
بقول لا من رحت وقف وشفني
يوم القهر يطبع على كبدي ( إطراق )
ساعة رحلت ودمع عينك نصفني"
"ياولدي..ياولدي..ياولدي..ياولدي
اكسر الصعبات..لين ايطيح لك اكبر سنام
ياولدي واياك..واياك والخل الردي
لاتناظر للورا.. خل المطالع للأمام
لاتقول إني غريب دامني وسط ابلدي
والمراجل لا تردد وين..لا كثر الكلام
لاتعادي..كود منهو ناصي لك معتدي
ولا تدور من ورا حرب الغضب..برد وسلام
والله إن احملك ديني غلى قصرت يدي
تقطع اللي سارقين الدم من بين العظام
ماربيتك لجلك تروح قدمي وتعدي
شايلك ذخر لبوك..ومحزمي وقت الزحام
آه أنا اللي جفيت رجولي..ومليت اطردي
وما انحنت لي هامة..ولا قمت للوقت احترام
لاتدور من ورا اللي ضل..ورث مهتدي
دامها دنيا لئيمه جت على الناس الكرام
اطعنوني..نشفت ادماي من طعن المدي
وحاولوا كسري وأنا يابوك كالحر القطام
العواصف من هنيا..تنتهي بي تبتدي
وين ماوجهتها دنياي..غاشيها غشام
لاتحسب ان الحياة اغيوم خير وابردي
والله إنها لازوت حجانها..نار ضرام
ومن يقول إن المراجل هي تباع وتنهدي
المراجل عسرة..تبغى عيون ماتنام
وكان ضاقت بك..عليك بضربة ماترتدي
والعظايم مالها..يابوك كود العظام
واقطع اللي يابس من العرق ويجيك الندي
واسق من مروي يمينك ظامي..حاله عدام
وانت هديي..يومه ابراهيم عجل بالهدي
ووالله إني ماهقيت إنك..تكسر لي كلام
صرخة من دون صوت..ودمعه ماتنبدي
موته من دون موت..وطعنتين بلا حسام
ويش اببدي..وانت منتب فاهم وش مقصدي
اقرها يابوك ليمن..مرت عشرين عام
لا تحسب انها سواليف..لشعار اتغذي
والله انها ضيقة بالصدر..واجروح اقدام
ما اطوله ليل على المظهود..ليل سرمدي
لاظهر عقبه صباح..ولامحى النور الظلام
انت سيفي في اللوازم وانت سيف فرندي
لا بدا لي فيك لازم..قلت لك قلت الهمام
احرموني جعلت ما ابكيك..حنوات الثدي
وفطموني جعلني ما ابكيك من قبل الفطام
وابتدوها بدية بين رجد..وارجدي
واختموها لين صارالمسك..ماهوب الختام
لايرد عن طموحك كود..ياكود الجدي
وخل طلعاتك ابعاد..وخل شوفتك تمام
دون حق ابوك لا ترخي زنادك واتغدي
دايم المظلوم صاحي..دايم الظالم ينام
والا تساير لك ردي ومن رداته تنعدي
خاو ك شهم همام..وتصبح الشهم الهمام
فلها من دونك أحد..وخلها ابساط احمدي
خذ من افعول الخوال..وخذ من افعول العمام
قل لهم ابوي وصاني..وصاة تنهدي
والرضا لك والدعا لك..في الصلاة والصيام
لايهمونك تراهم..في المواقف يا ابعدي
اضعف من الضعف..لكن ضربهم تحت الحزام
احسب احسابك..تراك إن قصرت ايديني يدي
وإن رخيت الحبل..أوسجيت..يلحقك الملام
ولاتهاديهم..ولاترضى عليهم يا اسندي
اضرب الكايد..وخلك دايم قد المقام
ولاتماليهم..تراه الجود عيب الاجودي
خلها حرب مدام الحرب عي نصف السلام
ماهنوني في حياتي ماهنوني مرقدي
اطعنوني بالسيوف..وجرحوني بالكلام
ولين هانت..كبروها واقبل الضيم ايحدي
من هنا جتني سهام..ومن هنا جتني سهام
وانت خلك دونهم..وأنا الثريا موردي
خل دنياهم تصير ملبده غوج وعسام
قل لدنياك امطري بي وابرقي بي وارعدي
ربعي فيني نكاده وانصبي فيني خيام
وابعدي بي واقربي ثم اقربي بي وابعدي
تستوي سهلات امورك..والصعيبات الجسام
ورغم هذا والله إني..فيك حطيت اجهدي
ياوسامي يوم مالي بالعمر غيرك وسام"
"وين انت .. ياللي بعيد ان كان توحينيِ
ينده لك اللي بعيد .. وذابحه شوقه
هو انت عندك خبر .. باللي حصل فيني
تسابق الدمع .. حتى جفت اعروقه
لا الليل ليلٍ .. و وجهك ما يمسيني
ولعبت بآوراق .. والاوراق محروقه
ماكثر وجيهٍ .. تصافح قلبي وعيني
لكنها ماوفت .. للمرهي احقووقه
من غبت عني .. وغابت فرحة سنيني
والليل شاحب .. اذا ماهو القمر فوقه
والى تذكرت صورة وجهك الزيني
وشميت عطر .. يشابه عطرك بذوقه
لقيت نفسي .. مابين الزين والشيني
كنها على شوفة الباقين .. مخنوقه
فتانة الحسن .. عن كل المزاييني
انتي سحابة عطر .. من نور مخلوقه
ان كبر حظي .. تعزمتي وجيتني
والى هفى الحظ .. مات العاشق بشوفه"
"قلْ لمنهو خايف اني .. لا اصله
مايرد المنهزم غير الحزوم
تنبح كلاب وتسير القافلة
يكرمون قروم .. يسخون الرخوم
والله اني لو بغيته قاتله
وكل ظالم له من الأيام يوم
لاتحاكمني تراها قافلة
ولاتلوّمني ترى ملّيت يوم
ولاتجاملني .. تعبت مجاملة
راحوا اصحاب العوايد والسلوم
يسقط الساقط .. بأسفل سافلة
والردي ماهو ظهر وقت اللزوم
والنجوم الذابلات الآفلة
والله ان ماهي على خبرك .. نجوم
ماحسبنا للأمور الحاصلة
نحسب الدنيا ومافيها يدوم
وحجة الفاشل .. تراها فاشلة
لو يضبطّها .. ولكن عالعموم
البحر .. وأمواجه .. وسواحله
ماتفيدك .. دام ماتعرف تعوم
والقلوب الساهية والغافلة
مالها إلاّ رحمة الرب الرحوم
ومن ترك فرضه .. وصلى النافلة
مثل منهو قبل مايذن .. ينوم
حط خط وحط جنبه فاصلة
العزايم على قدر العزوم
والندي .. نبت الكرم بأنامله
مثل نبت العشب لاهلّت غيوم
والردي .. تعتازه أو تعتازله
كالسراب إلين ماهبنت سموم
والليالي بالعجايب حافلة
والسنين اتجيب لك كل العلوم
حالف لا اخاتله .. واخاتله
لين يسقط في يديني مايقوم
ومن يحب مقابلي باقابله
لو تحوم اطيوره .. اطيوري تحوم
بعت سلمه واشتريت مشاكله
وكان هو فارس .. فأنا للفرس روم
ومن بغى بعدي .. بغيت مواصله
له جوازاته وأنا عندي ختوم
قل لأبو قناته ومراسله
بيننا باقي حسابات ورسوم
والله ان تطبل عليه الطابلة
يوم يرجع حاني الراس مهزوم
ووالله ان اقلب عليه الطاولة
الصقر صقر ترى .. والبوم بوم
ومن طبخ للناس سمّ ياكله
وبالسموم يموت طبّاخ السموم
والرجل تاريخه ومراجله
راس ماله في الشدايد واللزوم
وهذي الدنيا تراها زايلة
وكل شيء غير ربك مايدوم
تقصر اقصور وتطول طايله
والله ان مالك زهاب الا الهدوم
والزمن لو تستحي عوامله
ماتطلع قوم وتنازل افـ قوم
ومن يشيل الحقد .. حقده شايله
لو يقول إنه على حقده كتوم
وماهي بلغزٍ .. وماهي معادلة
هم وهم تصير في الآخر هموم
وواحد يبغى الشرف يستاهله
ماهو بقانع بما دون النجوم
والزمن صحراء وشعري راحلة
وفرق مابين أصدقايه .. والخصوم"
"غطي عيوني ونامي واحلمي فيني
وأنا علي ارسم أحلامي على أهدابك
وتصبحي يابعد عيني على عيني
تلقينني واقف بقلبي على بابك
وأشوفك بكل كل الحب عشتيني
وأنا أموتك بكل الحب وأحيابك
نسوني الناس وانتي مانسيتيني
غنا لك القلب مدري القلب غنابك
وأجيك بالشوق قبل أجي لك تجيني
هو جابك الحظ ولا الشوق لي جابك
زانت حياتي معاك..أحلوت سنيني
ماعاد تطري ببالي..ساعة غيابك
وأنا أحبك وأبيك أكثر تحبيني
والعمر ماعاد يحلى ""عمري"" إلا بك"
"ضيا..عيني سكنتيني لحالك
ولا أحد في كثير الناس زيك
أشوفك بحر..وأترمى بجالك
وتروين العطاشى من رويك
نهاراتي على أهدابك تهالك
وليلاتي..تنام بحضن فيك
أشوفك غير..وعيوني سمالك
ولابه في سماواتي..سميك
واذا كاني عبرت أحدود بالك
فأنا يابعد أمواتك وحيك
ملكت لخاطر عيونك ممالك
وكلٍ قال:بالحظوة هنيك
احس أني غني..دامي قبالك
وينساني الفقر..مادامي غنيك
واذا هي بالحلا..يفتن جمالك
واذا هي بالرضا..قلبي رضيك
واذا سافرت يسبقني خيالك
ينور في عتيم الدرب ضيك
وش اذكر من حلاك ومن دلالك
وكل الشي..هو من بعض شيك
ولو ياطى على الصبخا ظلالك
نبت زهر القرنفل من وطيك
اغني لك ويطربني الغنا لك
على لحن الصبا..واندى نديك
هلابك..ياهلابك..ياهلابك
أحبك..وانت ماقد خلق زيك"
"وضحي لي ما قدرت اوصل لحل..أقبله
وانتي قلبك لي محطه..والجروح مسافرين
زهرة الموعد تموت..والثلاث المقبله
كل ماحاولتها..تحلى على عيني تشين
مثل مايحتاج نور الشمس..نبت السنبله
ومثل ماتنبت على جروحي..ورود الياسمين
أنا محتاجك..ومالي غير دربك أرحله
والشموس اللي ضوتني..في دروبك ماتبين
آه من بعض الجروح..ومن فضول الاسئله
خلفي وقدمي ومن فوقي..يساري واليمين
مشكلتنا ماتوصلنا..لحل المشكله
لا قدرت أنساك لحظه..ماقدر قلبك يلين
يعرفك بعضي..وبعض اللي تعرفين أجهله
كيف انا بيني وبينك..كلمتين وخطوتين
مسأله تصغر..وتكبر في عيوني مسأله
لا متى أبقى هنا..وانتي هناك وماتجين
عاشقٍ جاته رماحك..صابته في مقتله
انبرى طول الليالي..وانبرت فيه السنين
من هنا..وهناك وهنيا..دروب مقفله
وانتي قلبك لي محطه..والجروح مسافرين"
"آيمه .. صرت طير بدون ريش
بعد مامتي .. وطاح اكبر سنام
ولا هقيت اني اذاغبتي بعيش
يوم صار النور .. بعيوني ظلام
يا غشيش الوقت .. وش بك ياغشيش
تاخذ امي قبل توديع .. وسلام
وليش حظي طول عمري .. شين ليش
منحرم منها كبير .. وفي الفطام
فارقت بشويش .. واكثر من شويش
في نهار .. مات معها الابتسام
من هنا وهناك وهنيا .. عليش
دمعة .. ماخلت عيوني تنام
كانت امي نبض .. في صدري يجيش
وضحكة تملى عيوني بالكلام
كانت امي انس .. في ليلي الوحيش
وفي ثراها ادفن اجروحي .. القدام
وغابت .. وجتني كبار الهم جيش
وكبرت اوجاعي .. وشديت الحزام
ويش يسوي العمر .. او العمر ويش
بعدها يسوى .. ونيراني ضرام
ماتت امي .. بعدها وشلون اعيش
والليالي كلها ظلم .. وظلام"
"تحاسبني على كيفك وانا مالي عليك حساب
وتشرح لي زمن قبلك مشيته واعرف شروحه
وتطعنّي بموقفك القديم الميّت المرتاب
وتنسى ما بنيته في هضاب الوقت وسفوحه
تصكّ الباب والا يا رفيقي ما تصكّ الباب
ترى كلّ الطرق صارت بعد فرقاك مفتوحه
وتضيق الارض والا تتّسع والا تصير شعاب
أنا شاعر ولي قدرة آحبس الناس في لوحه
ليا راح الفرح عنّي وعضّتني عليه انياب
أسوّي لي من احلامي فرح وآشيّد صروحه
ولا غاب البدر وامست عيون الساهرين اغراب
أردّ البدر بكفوفي ، وارجّع للسهر ضوحه
ولا شفت البحر صامت وفي صمته سمعت عتاب
اصبّ الشمس في كاسه واذوّب روحي بروحه
فقير الواقع آردّه غنيّ بفنّي الجذَّاب
سوى الفنَّان كلّ انسان فيه احلام مذبوحه
يموت الشعر لا نادى بصوت احساسه الكذَّاب
ويحيا لا نزف دمعه بقايا نفس مجروحه
مادامي بالشعر قادر أفتّح فالصدور ابواب
أبالقى لي صدور تضيق والقى صدور مشروحه
ويكفيني من الدنيا ولو ما القى كثير اصحاب
صديقٍ يوجعه جرحي وانا توجعني جروحه"
"بلاي انّي من اوَّل ما بديت بخطوتي ظامي
غريبٍ قبل ما يروى سراب الما شرب دمّه
وتجلدني سياط الشمس واغرس خطوة اقدامي
عساها تزرع الدنيا سنابل شوق وآلمّه
على ما فات عضّيت اصبعي في تالي ايامي
بعد ما حطّ عمري حدّ بين القاع والقمّه
مشيتك يا الطريق الصعب والاقدار قدَّامي
يعثّرني خَطاي ويشعله في داخلي همّه
واشبّ الجمر من رغبة هواي بجذوة احلامي
وآكفّن حلم في صدري وحلم احييه وآضمّه
مثل طفلٍ رغم هذا الزمان القاسي الدامي
يدوّر لعبته وان ذاق فرحتها ضحك فمّه
مثل رجلٍ طواه الليل شوقه فالحشا حامي
وحلّق به جناحه فوق والدنيا تحت كمّه
مشى طرفي على درب السهر واستنزف اقلامي
يطارد طيف سافر به بعيد ولا وصل يمّه
وتسرق فكرتي لحظة تلبّس ثوبها السامي
على لجّة حبر تسبح وانا غرقان في يمّه
غريب وغربتي زادت وزادت غربة اعوامي
على شاني تحدّيت الليال السود ملتمّه
على شاني لبست اوراق توتي قبل هندامي
وقلت ابدا بذكر الله واسافر زادي الذمّه
لقيت الناس تضحك بي تقول احلامي اوهامي
متى تشرب وتروى من زمانك صافي الجمّه
وانا ادري – لو رميته – ما رميته ، والله الرامي
يموت الورد في لحظة وراع الورد ما شمّه !"
"مدّنوا ديرة هواي وعجّ في روضي جفافه
والسنابل صاح فيها منجل الحصَّاد : كفّي
بين اصابع راحتي قدَّم لي العالم صِحافِه
واجتمع ما بين كفّيني واشوفه ما يكفّي
كم شرب من نهر عيني دهر ورموشي ضفافه
وكم جمع في قبضة العفريت لذّاتي وشفّي
الحضارة شارعٍ مسكون فاطرافه مخافه
طبّته رِجلي وحلمي ما رجع حتّى بخُفِّي
كنت اسمّي وابتدي من رعشة الصبح وعفافه
واحتضن حفنة تسابيحي وتهليلي بكفِّي
أطرد الفيَّةْ وشمسي ما تلبّسني كلافه
وان شرب وجهي سموم القيض يكفيني مهفِّي
والبداوة في حدودي فيض ترحيب وضيافه
وان تعدَّت حدَّها ما عندها وجهٍ مقفِّي
ضحكتي عند المصافح جود والباقي حصافه
والزمن لاغربل ايامي عرفت انّه يصفِّي
ما على ما تنسجه كفّ المدن عندي حسافه
في سهيل وفالجدي نور الهداية ما يطفِّي
ولو جمع ميزان هذا الوقت تاريخ الخلافه
يقسم التاريخ كلّه ما يصفّ الاّ بصفِّي
جاوبيني يا سنين العمر : هو باقي خرافة ؟
متّ انا من كثر ما ناديتها : يا نفس عفِّي"
"رَجل سلمي
والشهادة قسم علمي !
يعني ما له أيْ علاقةْ بالمعارك
ولا يخبّي شيّ لا شاف الجمارك
حتّى إسمه ما يدلّ الاّ على لطفه ولينه
( فادي احمد ياسمينه )
ما يعرف من الكلام الاّ السلام
ولا يعرف من الطيور الاّ الحمام
طيّب ، مسالم ، يذوب من الخجل ، يكره حدود الليل
ويخاف الظلام !
...
ابتدا فالمدرسة
يعشق خطوط الهندسة
وكان يحلم يصبح مهندس كبير
طيّار ، كابتن : المهمّ انّه يطير
كانت احلامه فضا مفتوح
وابراج وصروح
...
ويوم حانت ساعته
واعلن التلفاز موعد بعثته
زغردت امّه وصاحت خالته
وانتثر دمع الفرح في خدّ ابوه
وصارت الدنيا : وجوه
وجه جدّه في مكان
ووجه عمّه في مكان
ووجه خاله في مكان
وكان يا ما كان
كان فادي من زمان
يعشق يشيل الوطن فوق الحصان
يحلم يسوّي من بلاده : يابان
ويوم حانت ساعته
واعلن التلفاز موعد رحلته
وقّفت عنده عيون، واستلذّت به عيون
وابتدت فيه الظنون :
عين قالت : فوق نجم سهيل يبني مدرسة
وعين قالت : كلّ علم يفيد يمكن في بلدنا يغرسه
وعين قالت : ادعو الله يحفظه من كلّ عين ويحرسه
وسْمعتهم عين
قالت : وبعدين ؟!
ازرعوا بطّيخ
آتحدَّى كان ما يرجع صدى
ويدرّس التاريخ !"
"ابتدت قصّة خياله
واشعل الظلما سؤاله :
وكان صوته له مدى
كلّ ما يطرق على بوّابة احلامه
يجاوبه الصدى :
يا ظلام الليل
كم حلم احتاج فيك
وكم خيل !
وكان صمت الليل حارس
وكانت احلامه مغارس
كلّ نخلة
في خياله
عندها عشرين غارس
وكلّ حصنٍ يحرسه ستين فارس
..
وفجأة
من دون اعتراض
يوم شاف البرق ناض
وشاف حلمه يبتسم له
والدروب اللي رسمها ترتسم له
بعد ما كانت خيال
هزّ جذع احلامه الأولى
وساقط له : بياض
وامطرت في ساحة المصمك :
رجال
ويوم حسّت كلّ هـ الدنيا بلحظات المخاض !
انجبت له "" بنت ""من رحم الصحاري
و سمّاها : الرياض !"
"حزن هذا المسا موحش ، بلا دمع ، وبضيقة بال
حزن ناره جفا ما هي دفا حتّى تدفّيني
أحسّ البرد فكفوفي : أصابيعٍ بعشر اقفال
صداها يلغي العالم من العالم ويلغيني
ظلام وبرد وشعورٍ بلا نبض وبلا يا مال
وأشيا ما تضخّ الدمّ / وتجمّد شراييني
وحزنٍ في يباسه باس يطفي كلّ دمعٍ سال
كأنَّه كلّما حاولت اشبّ اقصاي يطفيني
جفافه يحفر بوجهي تجاعيد الزمن تمثال
بكفٍّ تنحت من البرد في صلصالي الطيني
ولوّ الحزن مثل الصاحب اللي ما يسرّ الحال
زمان امديه لا منّي شكيته طاح من عيني !
تعبت اسأل عناويني : أنا ويني ؟ وامدّ حبال
ويجلب لي صدى صوتي : ""عنا"" فاوّل عناويني
واحسّ التيه في تالي عناويني صدى محتال
سؤالٍ تايهٍ مثلي يجاوبني : انا ويني ؟!
وانا لولا شعوري ما عجنت الشعر بالصلصال
ولا شبّيت ناري فالطريق اللي يعنّيني
قريت البسملة واشرقت شمسٍ في عيون الضال
ومدّيت الجسور الخضر بين اضدادي وبيني
وشفت الحزن في عيني معلّق بالرموش خلال
ليا فتّحت طاح الدمع وان غمّضت يدميني
خيالي من خيال الطفل لا شاف الظلام ازوال
يدلّي لي طرف كبريت لجل يشبّ فيدَيني
وانا شاعر اعرف ان الشعر حلم وخيال اطفال
يموت ان عشت به وان متّ به يحيا ويحييني
وابيه ان ضقت يشعلني على جمر الدّفا : موَّال
ويملا بي فضا الدنيا : تراتيل ويغنّيني !"
"صحّ المشاعر كلّها وانت راقد
ما ابيك تصحى والمشاعر بك رقود
كان المحبّة ما تشبّ المواقد
تبقى كذا : "" * جزءٌ من النصّ مفقود "" !!
صعبةٌ تجدني وانت للحبّ فاقد
والاصعب انّي فاقدك وانت موجود
امّا تدلّي لي نجوم وفراقد
وتصير حتّى رموش عينك لي جنود
والاّ يجي غيري من الناس عاقد
بسّ انتبه ! ما كلّ واحد لك : ""سعود"" !
ما جيت لك باحساس ""شاعر وناقد""
الاّ وانا اقرا ما ورا عيونك السود
نفيت لاجلك كلّ حاسد وحاقد
وجيتك وطن ماله ""تضاريس"" وحدود"
"مشهد من ذاكرة الطفولة !
مرّةْ
وفي حصّة علوم
وكان شرح الدرس : عن فضل التنفّس !
كمّم الأستاذ "" فارةْ "" !
وانتهى درسه وبسّ !
وكنت سارح في همومي
ماني بداخل هدومي !
لو يحسّ الكرسي اللي تحت رجلي ما أحسّْ !
ما دريت الاّ وصوت يهزّني :
- قوم يا شاطر !
- ليش مات الفار هذا ؟!
- قلت : هذا ؟!
- أكله "" البسّ "" !"
"ماني مكلّف بالنوافذ ما معي غير السهر
والحزن يجمعني معك والليل يجمعني معه
هزّ الشجر ، قُلّه : كفايةْ ، لا متى حزن الشجر
من ينحني للعاصفةْ بكرةْ يخاف الزوبعةْ!
وانشد غصونه كم لها فوق المداين تحتضر
وانشد عروقه كم لها تحت الثرى متفرّعة
يا صاحبي "" لابدّ من صنعا وإن طال السفر""
قلها ، وشبّ ضلوع صدرك وان طفا زد ولّعه
لا تنطفي لو تشرب عروق الظما واقدح شرر
لا بارك الله فالحياةْ الباردة والإمّعةْ
كم قلت لك يا صاحبي: قم ننزل بعمق البحر
ما فالسواحل غير صوت الكذب واهل الجعجعةْ
وكم قلت لك : لا تعطي الدنيا من عيونك مهر
وان ضاق بك صدر الزمن ما ضاق بك حلم السعةْ
ان كان تحصد ما زرعت0 النّاس يحصدها القدر
ما هو ضروري من زرع يحصد ويجني ما زرعه
واشرب هموم الوقت في كاس الحوادث والعبر
شف كم على ظهر البسيطة من تحدّر مدمعه
وشفني أنا اللي كنت ادوّر باصبعي راس السطر
اليوم صار السطر يتبعني على راس اصبعه
لو كلّ حزن يمرّني يلقى بصدري مستقرّ
ما خلّت بصدري مساحةْ هالطعون الموجعةْ !
لا تنحني يا صاحبي لو ما بقي غيرك بشر
من ينحني للعاصفة بكرةْ يخاف الزوبعةْ !"
"بسم الله ابدا قصتي واستبيحه
ممّا يجي فيها من اوصاف واحوال
مع اني ارويها رواية صحيحه
واضرب لها مما جرى كلّ الامثال
مع سوق الاسهم ضيّع العيد ريحه
وصارت مجالسنا بلا كيف ودلال
حتّى الكريم اللي يقود الصحيحةْ
صار يتلوّى في عباة امّ العْيال
يا ناس ردّوا لاوّل الوقت شيحه
وردّوا لنا ف"" المِدّعى "" سوق الاطفال
نبغى شماغ اوّل ، وهذا نزيحه
ونبغى الثياب اللي لها كُمّ وحبال
ونبغى العقال اللي يسرّك مديحه
ونبغى فنيلةْ حماليّةْ وسروال
ونبغى الطاقية أمّ دمغةْ صريحةْ
اللي ليا ضكّت على الراس نختال
كانت لنا حارةْ ، ونفسي جريحه
لا قلت : ""كانت"" ، وابتدت ضيقة البال
واليوم صارت في زمنّا طريحه
مثل العجوز اللي بلا ظلّ رجّال
لا بارك الله فالنفوس الشحيحه
اللي تحطّ ريال وتنقّص ريال
وبيوتها ما تتّسع للذبيحه
ومن التحف فيها تماثيل واشكال
ورجّالها لا جيت له بالنصيحه
يحسبك تطلب فرق شيمةْ وتحتال
وان جاه تاجر بالرقم والشريحة
فزّ وتلعثم ، وابتدا سوق الاموال
ثمّ التقت متردّيةْ بالنطيحة
وصارت حكايتهم حكايات الابطال
مع انّ هذا جنب هذا سطيحة
لا ذاك جاه يمين ، ذا جاله شمال
والمشكلة ما فيه نفسٍ صريحة
كلٍّ يتمتم ، والخطا حيّ ما زال
والجود ، ذا قبره ، وهذا ضريحه
لا بارك الله في وسيعين الاحثال
اللي يمدّون اليدين الكسيحة
وان قلت : هاتوا ، مدّوا لسان الاهمال
وبيوتهم لامّ العيون المليحة
والاّ متاحف لهو لالعاب الاطفال
ما عندهم للجود فزّة وصيحة
ما عندهم غير آخر الشهر نشتال
وان زاد سعر السهم شفت الفضيحة
لا شفتهم ما بين تاجر ودلاّل
هذا يحلّل له ، وهذا يبيحه
وهذا يقول : الفال نقفاه بعقال
والعاقل اللي خطوته مستريحة
ان جات والاّ ما شكا ضيقة الحال
وبالمال له نفسٍ سخيّة سميحة
تاخذ منه للجود ، ما تاخذه مال !
وان جاه يوم العيد حدّ الصفيحة
أبشر بجود وخير ، يا عيد شوّال"
"ان حلا وقتك ومرّ ، يمرّ له برق ورعد
والليالي من بعضها مدبرات ومقبلات
يا سعد ما هكذا تهنا بعيشك يا سعد
ما يعيش اليوم غير انسان لا من عاش مات !
لا متى تشعل عروقك نار وتحبّ البلد
ولا متى وانته تحسّ وهيّ لا راحت وجات !
ليش ما تبرد يا لين تصير كتلةْ من بَرَد
كان تبغاها حياتك كلّها سكّر نبات !
لا متى تتعب خيول الفجر وتسوّي ولد
وفالنهاية تخرج بحزمة ورق ومعاهدات !
يعني مسوّي ""صلاح الدين"" فيها ، لا ، بعد
والعرب – كلّ العرب – شارع وصفّ مظاهرات
غنّ وارقص ، ليش تقرا "" قل هو الله أحد""
وانت نصفك من جليد ، ونصفك الباقي رفات !
ليش ما تعشق ، وعندك فالبلد "" هند "" و "" رغد""
وانت قادر مثل غيرك تسرق عيون البنات!
لا تضيّقها عليك وهي لها خصر ونهد
ولا تشتّتها ولاهي ناقصةْ قبلك شتات
حاول انّك تنطفي ما دام "" ما عندك أحد ""
وخلّ من أميز صفاتك : إنّ ما عندك صفات !
لا تعيش بلون واحد / ما خلقت بلا عدد
خلّ وجهك له وجوه ، وعيش في كلّ الجهات
ولليمين انحاز لا شفت اليسار بلا سند
لين تفرَج ، وانتبه : لا تسأل الله الثبات !"
"قبل مصباح الأمل يطفي حنينه
وقبل ينزفني زماني بيت بيت
شبّ ضوّ الشعر واحسب لي سنينه
شوف كم باقي منه والاّ انتهيت
خطوتي غابت عن عيون المدينة
وانت توّك يا محمّد ما ابتديت
وضحكتي صارت ملامحها حزينةْ
كلّ ما جاني فرح ضقت وبكيت
يا بن عمّي لا تحسب الشعر زينة
زينتك لا زان طبعك واهتديت
قيمة الرجّال في تهذيب دينه
لو قريت اللي قريت وما قريت
وش يفيد الشعر واحساسك رهينةْ
لاامتليت تفيض وان فضت امتليت
قصّة الشاعر تقول :الله يعينه
خذ كلامي عنه يللي ما دريت !
في شماله ما يحصّل من يمينه
وراس ماله:ميل راس وشطر بيت
وملحقاته خاتم وساعةْ ثمينة
مع تذاكر للرياض وللكويت !
يحرث الدنيا ويتعب لجل تينةْ
وان تمايل غصنها قال : اكتفيت
يا محمّد إنشد اللي خابرينه
لو شربت الشعر كلّه ما ارتويت !"
"حكاية صدق ، مدري عشق قصّة صاحبي فوّاز
نسخ منها الزمن تاريخ حلم وصارت اسطورةْ
حكايةْ ما حكاها عمدة الحارةْ على المركاز
ولا هي سالفة بدوٍ حكاها الشيخ لحضوره
حكاية قالها هذا الزمان / وقالها المعتاز
على أوّل بحور الشعر والاّ آخر بحوره :
تعب من واقعه واختار صورةْ داخل البرواز
رسم نفسه عليها والتقى البرواز والصورةْ
يدينه مالها قبضةْ ولا بصمةْ ولا قفّاز
ويطرق باب مغلق دون حدّه ناس مغمورةْ
وعينه تستلذّ الموت وآخر خطوته : عكّاز
مشى به لين ودّعته بقايا احلام مكسورةْ !
حزين ولا معه غيره يدوّر لقمة الخبّاز
وطيفٍ كلّما ضمّه ظلام يجيه ويزوره
مشى واجتاز درب ودرب قال اجتاز ما تجتاز
ولا ضاقت به الدنيا ، مشى لين انتهى دوره
نوى ينجز حياةْ وصار كلّه فالحياةْ : انجاز
تركها ضحكةٍ تسخر ودمعة عين منثوره
كذا: وماتت حكاية عشقْ مدفون ورحل (فوّاز)
كذا : وانسدّت ابواب الأماني وانطفت نوره"
"دلّى حباله عطشْ من صدره الخاوي
قال:اروني منك / قلت:ارضي شماليّه
واصلي: مديني ،ومرْبى الظلّ:مكّاوي
وعروق قلبي : حجازيّةْ ونجديّه
جدّي نزح شرقْ : لا تاجر ولا غاوي
لكنّ عيبه : طلع نفسه عصاميّه
يوم استفزّه من ايّام الدهر طاوي
سافر به الجوع بين الشمس والفيّه
وقلبي مدينةْ وحبّه حبّ صحراوي
لا حبّ يصبح على من فيه محميّه!
أحرص على الحبّ من تكبيرة الجاوي
لا قام فرضه وقام يحقّق النيّه!
لو اقسمه فيه يطلع فيه متساوي
وزّعت قلبي : هنا / وهناك / وهنيّه
ومن داخلي فيّ طعنة رمح ومداوي
ما مرّ بي شيّ ما احسّه سكن فيّه
ألقاني احيان في قصّةْ مع الراوي
والقاني احيان في لوحات فنيّه!
واضح وعندي وضوح الشمس متخاوي
غامض وعندي بقايا اسرار مطويّه
ساعات كنّي فشجْرَةْ : غصنها الذاوي
وساعات : انا الروض والفلاح والميّه
لا طاح ليلي يشعشع نوري الضاوي
واقول : طلّت تشبّ الليل حوريّه
وان ضاق صدري يجرّ الصوت بي عاوي
طرقي ومثلي جميع الناس طرقيّه
وآطيح لكن لا طحت آطيح متساوي
وارقي بقلبي وترقى الصعب رجليّه"
"على جلسةْ قديمة تحت ظلّ بناية عماره
دخلت بطوع هذا الوقت في غيبوبة الحيره!
وانا جالس واحاسبني تعدّى صوت سياره
وريحة عطر مدري عطر مرّ بريحة منيره
قرصني صوت:يا مجنون علّم عمدة الحاره
قلوب الناس لاماتت تموت النّاس والغيره
ابو راشد قبل عامين كان مجوّد الطاره
وبنته فاخر الموتر بحشمتها وتقديره
عفيفة من بنات اوّل/صدف في وسط محّاره
عليها من حجاب الحُسن ما يخفي محاذيره
وفي هذا الزمن قالوا : تبي تعميرنا ساره
انا ادري تقصد ( التعمير ) بمعسّل وتعميره
مشاكلنا القديمةْ بسّ ابو عنتر وغوّاره
وفي هذا الزمان الحرّ زادوا بوش وبليره
طَب افرض بنشرت فالخطّ /والأيّام دوّاره
فتحت القوس / هيّا اكتب وهذا الحلم تفسيره :
/
( ........................
- ألو
- يمّه
- بسرعه أرسلي واحد بطيّاره
- ......................
- أنا بنشرت / والدوّار ما تفتح مساميره !
/
وفيه هناك
..................... مدري هناك :
شارب ينفض غباره :
- هلا ، يا مرحبا ، واهلين !
- ممكن خدمةْ صغيره !
- تمنّي يا بعد عمري
- .............................
- أنا لعينيك نظّاره !
وحطّيني كفر / لستك / وخلّي سيرتي سيره !
- أنا من يوم شفتك يا قمر عشرين محتاره
........ عرفت انّ الكفر بنشر وجيت آشوف جنزيره ! )
/
كفايةْ أغلق اقواسك تهزّ المسرح ادواره
وتذبل في فم الرجّال لو ينطق معاذيره
دخيلك قفّل المسرح عليهم واسدل ستاره
مشاكلنا كثيرةْ والمصوّر زاد تصويره
باعيش بديرتي أحسن معي مزود ومطّاره
وتسوى ريحة العطر الفرنسي ريحة الديره
وباقرا سيرة الماضي من التاريخ واخباره
من اوّل ما خديجة ضمّت المختار فالسيره
وباكتب في جدار البيت : هذا البيت وجداره
برقم الصكّ والتاريخ : موقف موتر منيره"
"يا بحر انا اللي بين جزري ومدّي
والا انت بين الجزر والمدّ معتاد
اعلنت مع نفسي عليّ التحدّي
امّا انتصر والاّ عسى العمر مازاد
الوقت ما هو وقت مصباح جدّي
يوم المواقف تجمع الناس الاجواد
يوم الوفا من فوق حدّك وحدّي
قبل يتعثّر بين دلّةْ وبرّاد
يا بحر انا ملّيت قوم التردّي
اللي لهم فوق الردى خرج وشداد
ناسٍ تخلط مزوح ضحكي وجدّي
والجدّ له عندي مواثيق واسناد
ما هو سوالف في طريق المعدّي
والاّ حكاية بندقيّة وصيّاد
نفس الطريق اللي يجيبه يودّي
ما دام ما به صاحبٍ يحفظ الزاد
قرّرت انا امشي في طريقي بحدّي
ما كلّ سيفٍ يصقله كلّ حدّاد
كم قلت لحبال المواثيق:شدّي
وش هي بدون النّاس ضحكات الاعياد ؟!
وانا ادري انّي للجماعة مردّي
لو انّ فخري قبل فخري بالاجداد
من طيب نفسي قبل لا امدّ يدّي
قلبي يمدّ لقاطع الحبل ميعاد
واحيان ودّي يطلع الحقّ ضدّي
عشان اعلّم صاحبي كيف ينقاد
واحيان ما ودّي ولو كان ودّي
أخاف من حاسد وشامت ونقّاد!
دنياي فيها من يحبّ التعدّي
والناس : واحد فالف مبغض وحسّاد
وان كان ما لقي الزمن ناس قدّي
باعيش واحسب لحظة الموت ميلاد"
"الوطن - يمّه - : بلدنا خابرينه
ما جهلت ولا نسيته لو نسيني
كنت أعرف انّي من اوّل عاشقينه
وكنت احطّ اهل الوطن في وسط عيني
كنت احبّه / واحضنه / واحبّ طينه
وكنت احسّ انّه فحسبة والديني
وقبل ما انطق (يا وطن) أسمع حنينه
واسمعه في داخلي واسمع حنيني
لا طلبني جيت حاضر عن يمينه
وان طلبته صار هو قبضة يميني
وش حصل فيني على آخر سنينه
وش حصل يمّه دخيلك علميني
من تغيّر ؟ من تزعزع به يقينه
هو انا ؟ والاّ أنا؟، والاّ أنيني ؟
منّ يا يمّه قطع حبل المدينة؟
هو صحيح المتّهم مسجون فيني؟
ليه يفقدنا وحنّا فاقدينه
وليه بعد اللي حصل أرخي جبيني
علميني هوّ انا من حاسدينه
أو يجوز انّ البلا من حاسديني
كم طبعت شفاة قلبي في جبينه
وكم سقيته من شقاي ومن سنيني
وكم كتبته فالحكايات الحزينة
بالدموع اللي على غفلةْ تجيني
ليه يا يمّه كبر خرق السفينةْ
انشدي هذا الوطن والاّ انشديني :
يا وطن ليه الوطن يصبح كبينةْ
وليه انا اصبح سلك في تيّار ديني ؟!"
"طاولةْ
مدري منصّة !
خلفها شاعر كبير
وكلّ ما حوله يخصّه !
انقسم ( نصّين )
نصّ دسّه وسط مخباته / عباته
وطشّ للجمهور ( نصّه ) !
...........................
وعن يمينه مكرفون
ومسبحةْ
ومسجّل صغير
ونصّ نصّ
.........................
وابتدا الراوي يقصّ !
كان شاعر
قبل ما يقرا سلامه
هيجن اطراف القصيدة
وانتثر صوته وسال :
( جاوبيني يا حمامه
شاعرك شاعر !
ولكن !
خايف الجمهور ما يفهم كلامه )
وابتدا أصعب سؤال
وطافت الدنيا عليه
وانتهى التصفيق واصبح :
وحده يصفّق يديه
وكان شاعر :
سبحته خاتم حبيبةْ
وضحكته ما هي غريبة
سال صوته من ورا آخر مداه :
( يوم انا للّيل حارس
ليه ما جيتي بصبحٍ عند حدّ الشطّ
ي اسراب النوارس )
وطافت الدنيا عليه
وانتهى التصفيق وامسى :
وحده يصفّق يديه !
وانتفض من خارج الأقواس
شاعرْ
ما يحبّ الهيجنةْ
ولا يشوف الناس ناس
( يا تراثي
ليه نحصد بعد غرس
وليه نحفظ كلّ درس
وليه لازم نسأل التاريخ
عن شكل "" العبارةْ ""
ليه ما نقلب موازين الحضارةْ
يا تراثي
لا تقيّدني وانا شاعر حداثي )
وكلّما غمغم وحاس
قال : من فوضى الحواس !
وطافت الدنيا عليه
وانتهى التصفيق واصبح
فاقدٍ حتّى يديه !
وابتدا موّال شاعر
موسمه عاف الحصاد
كلّ همّه :
غترته / ميلة عقاله
( وي لا لا له ، يا لا لا له ، يا لا لاله ! )
وابتدا عصر المنصّةْ من جديد
وعادت اسراب الجراد !
ولا بقي غير المنصّة !"
"يا موطني فعيون حاسد نعمتك : شوك ورمد
خذني على دربك معك/خذني : معاميل وزناد
الفكر شارد والظلام اعمى وحبله من مسد
والليل موقد ذاكرةْ ووسادتي ليف وسهاد
وعيون سلمى عمرها ما صافحت ضحكة ولد
في حلقها غصّةْ تموت وتنولد من غير زاد
كنّ السعادةْ قافلةْ تاهت وورّدها سعد
وكنّ الليالي قاحلةْ ونجوم ظلمتها جراد
غنّيت : احبّك واعشقك واهواك يا أغلى بلد
واملا عيوني لجل اشوفك يا بلد : نور وسواد
واكتبك فكرةْ في خيال الشاعر اللي ما انولد
الشاعر اللي ما عشق عبلةْ بعد بانت سعاد
وارسمك لوحةْ فاتنة واشطب واتمتم : لا ، بعد
بارسم هنا : ومضة جمر ، باشطب هنا :حفنة رماد
حبّي سحاب القايلة في رعشته برق ورعد
حبّي سنابل من عطا ما تنتظر وقت الحصاد
أحبّ فيك البرد وادفى لا تلحّفت البَرَد
واحبّ فيك الحرّ / صيفك لا نحنى عذقك وماد
واحبّ فيك العشب الاخضر والمراسي والوتد
واهل المدينة والمدينة والقرى واهل الشداد
واحبّ لكنّ المحبّة غصب تطلبني مدد
والبيت ما يُبنى على جرف الزمان بلا عماد
وانا وظلّي يا بلد نمشي سوا زيادة عدد
وامّا بنيتك ما حميتك يوم تاخذني زناد"
"أدري انّا نلبس الدنيا قلايد
وادري انّ الشعر تجريب ونشيد
وادري انّا لاقدح زند الشدايد
نارنا فالحرب من جمر الجليد
والفوايد مثل تجميع الفوايد
سرّنا فاعدادنا الّلي ما تفيد
البطولة عندنا نظم القصايد
وخارج الأبيات خدّام وعبيد
وخير دورٍ نلعبه دور المحايد
عاد وقت اللعب ما فينا بليد
كلّنا سبّاق لعيون الطرايد
كان فاتت سعد ما فاتت سعيد
ومن عوايدنا نغنّي بالعوايد
ما يفلّ اهل الحديد الاّ الحديد
والحقيقةْ ما بقي فينا زوايد
انتهى تاريخنا عند الرشيد
عندنا ظهر الفرس والخير زايد
الله انّه يرحمك يا بن الوليد
كلّ ما هبّت ملمّات العقايد
عقّدتنا ضحكة الخصم العنيد
يحرث الدنيا ويملاها جرايد
وتنبت حقوله قنابل من وعيد
ما وطتنا غير باقدام الشرايد
ولا غزتنا غير بظروف البريد !
والعروبة نايمةْ ، والنوم كايد
غارقة فاحلام وبنوك ورصيد
وان تعزوت تعرف انّ الملح زايد
لو يذوب الملح ما راحت بعيد
كانت اوّل يوم كان المجد قايد
يوم كان الدّين رضّاعة وليد
قبل لا يرضع حليب ""الجبن"" فايد
وتمضغه "" أحلام"" وتلوكه قصيد
مير "" كانت ""ناقصةْ والفعل زايد
لو نقوله لا يفيد ولا يزيد
ذلّنا ما يغسله صابون تايد
وعزمنا دوبه صنع بخّاخ ريد !
من يغيّر وضعنا والوضع سايد
من يخرّجنا من صحون الثريد ؟!
من يسوّي من فعايلنا قلايد
وان تعزوينا يغنّينا نشيد ؟!"
"هاض الضمير ابنظم لشعار
بابيات جيل ال جيت مضمون
واعزاك يا الي لي بك الدار
تزهي اوتبهي يوم تضوون
ونيت يا مانع اوصبار
صبر الضوامي قبل يردون
ما ينصا خلي على ابكار
عني نيا والال من دون
خل خفى عن شوف لنظار
ما كد هذوبة لي يغنون
حبه سطا في قلبي او دار
ملياه ياعوني في لعيون
بسوى هلي كلهم مع الجار
فيه الخلايج ما يعيظون
لو تبت لو حجيت مليار
فرقاه خلي ريته اضنون
بيني او بينه ما سعى اوسار
ساعي بريد او ناس ايون
غير الجدا والسمت ما صار
خافي وداده صافي اللون"
"بو حمد قم شل شكوايه
صوب لي بالخير يطرونه
بن اعتيبه لي به إكفايه
عد والعربان ينصونه
بشتكي له ضايع ادوايه
والدخاتر ما يعرفونه
كاد كاد ايحل دعوايه
ريت ناس اكبار يعزونه
حب خلي بيح اقصايه
طحت والطايح يثيبونه
شب لي في يوفي اصرايه
او ذابحني ذبح مسنونه
او مالكني ملك شرايه
ملك خدام يطيعونه
بو يديل قلت في الغايه
سيدي خذ مالقمر لونه
جيد ريم اوعين مدعايه
من يساوي بيت اعيونه
هو شفا قلبي او منوايه
سعد يلي طاح في احضونه
قلت لو قفابي ابرايه
بتبعه لو تنيع اضعونه
تبع لي في الهوى اهوايه
صابر في شف مضنونه
ماخلفت السيد مجرايه
عن جداه او ولحير دونه
لي عليه إمعلج الرايه
ذا او قومي ما يساوونه
يانطرالي تيني إغشايه
هاض مابي او طلب العونه
ذاب قلبي وايد ابكايه
دمع عيني غيل يردونه"
"قم نديبي لوف مني بالوحيه
خذ مقالي لي كتبته والتحايا
لوف لي جدواه لي طرش شكيه
شاعر مسماي تنصاه الضمايا
مانع الدكتور لي نفسه ضحيه
راعي اليودات كساب الثنايا
او زف يا مندوب له مني تحيه
فوقها ميتين رضفين هدايا
لي شكالي في الهوى نفسه شجيه
من زمان او قال عانيت النوايا
صايبني عوق والونه خفيه
او لا شكيت الحال الا لصدقايا
قلت له بالعون يمنايه خليه
ان كان بك ياصاح مزيون المزايا
ماتبا مني ترى شرح او وصيه
او بالمحبه والعرف عندك درايا
صعب تبع الحب يا ينقال غيه
كم غزينا في القوايل له حفايا
ما تفيده لا محو او لا قريه
للجسم سراق واجروحه خفايا
غير بوميدول واطرافه رويه
ذاك يشفيك ان تبسم بالشفايا
تبري الليعات والعلة الغبية
لمسة المزيون مبرود الثنايا
قاعد النهدين لي ماله وبيه
ماخذ الميضاح جيده مالمهايا
ان هواك اوقال لي فيكم بغيه
بالخفايا اوياه في شيله إتلايا
ما تعايا اوياك عاني في اضحويه
ما يحاتي قول نقال الوشايا
وان جفاك ارواك هجران المنيه
كم لي قبلي او قبلك من ضحايا
ما اتفيد احروز طلماس او وفيه
قيس قمنا اوياك في القول انتعايا
ذا مرامي ياك قلت إلي عليه
انكانني غلطان عفوك في التلايا
مادرست احروف سيدي لبجديه
مالبدو لي دوم يرعون المطايا
والختم صلوا على خير البريه
أحمد المبعوث في يوم اللقايا"
"مانع لجيته باله
شرح اوصخي للضيف
فيه الطيب اومجاله
مانع قلبه نضيف
يفرح به لي عناله
نال السمت الشريف
شاعر صخي وافعاله
ملقايه في طريف
زاد النفط اشتعاله
كل يوم حصه ايضيف
واسقى الوطن واجياله
ماحد تم اضعيف
زايد سند لمساله
راعي حق او صريف
مانع جليل امثاله
ما نقلى له وصيف
غض الصبا غناله
في خدوره والوليف
وايد ربه يباله
شاعر باله لطيف
ما قيل في يهاله
سامي رقى لمنيف
صايد ريم او غزاله
راعي قنص حريف"
"نشيت شفج او واعي
متشوق للمثل
في شف قرم ايداعي
قال انعتوا لي حل
شط الغرام اشراعي
والقاني في وجل
حي به عدد ما فاعي
زهر زهاه او فل
صيته صداه ايذاعي
دكتورنا للكل
حيده سمين ارباعي
يوطا حير او رمل
والزين له مطواعي
عن دربه ما يفل
بر او بحر له باعي
راعي قول او فعل
مانع نجيب ايطاعي
عن دينه ما غفل
متواضع واجتماعي
فيه الطيب احتفل"
"هيه يابرق الحيا ياللي خيالك شامي
زد وانا مع زود براقك يزود اسروري
رايٍ اعتقده وهو ماهو بشي الزامي
مير ابا اشارك زعم لو ماطلبتوا شوري
يارحيم ياولد عمّي جرحت اصيامي
احسب انك عاطفي وآثرك شاعر ثوري
تشتكي تمويه لكن التحدي حامي
ولو معرفك زين قلت محمد الفيتوري
كل بيت من القصيده فيه حقل الغامي
ماسلم منها لوانه كبر راس اظفوري
واضحه للي يعرف النقض والابرامي
التحدي لب والشكوى غلافٍ صوري
والحقيقه جغمتين اتبل كبد الضامي
وانت تشرب صافي الما لك ثمان شهوري
لكن اسبح فالخيال وعالم الاحلامي
ابحر رحيم وعوّد بندر بن سروري
واخذ من عندي هديه وانت رجل اعصامي
واعتذر لك بالبدايه كان شفت اقصوري
الهوى يرغي تحت نجوى كرم واحلامي
برّكنه بالخطام لوائل الكفّوري
وظهرت ف اهل الهوى ثقافة الافلامي
إن دحمته قال :"" نوبربلم"" وقالت :سوري""
وانتهت موضة "" خذي واعطيني الارقامي
واصبح الموضوع يارحيم تجاوب فوري
وكان عندك شك بكره مر سوق اللاّمي
ومرّ بوتيك ""الاميرات "" وريناد "" وجوري ""
شف بعينك لا توكّل في طلبك محامي
الموصّى مثل زندٍ قدحته ماتوري
ومن تجذّى عن لزومك ماعليه ألوامي
ناقة المرّي تخالف في يد المنصوري
عش بعصر السرعه اللي صار شدّ لحامي
شايلٍ من كل خير وشر حملة لوري
وشيٍّ امنوّل له اسم اصبح بعشر اسامي
واتفق راي الديمقراطي مع الجمهوري
واختلط حابل بنابل واسفرَه باظلامي
بهت واطلعني تناقض هالزمن من طوري
ومن على احساسه بنت هوج الرياح اكوامي
جِلف لو يحفظ كتاب الشعر للدينوري
والعمى ماشرَه عليه اشره على المتعامي
لو انا مغنيني الله في جميع اوموري
والزمن تجريب يارحيم ودرس نْظامي
جدد افكارك معه ويصير فحصٍ دوري
وارم صوتٍ يقعد اللي ف الشعيب انيامي
وكان ماسمْعَوك عوّد للدعا الماثوري
ناسٍ اغناهم تقول افقر من الحجّامي
وهو يحط من الذهب في كل ركن اتجوري
زبدة الموضوع اخذها والسلام ختامي
وانت قرمٍ نص قذلاني ونص قبوري"
"مرت أول ليل في ذهني مرورٍ عادي
مشيها عادي ونظرتها بعد عادية
ورجعت بكره بنفس الوقت والميعادي
لكن النيه على ما شفت غير النية
خطوها موجات نهر وهي محيطٍ هادي
زهدتني في مياه الكوره الأرضية
نسمةٍ هبت بعطر أدناه ورد وكادي
وآخره نفحه بروعة عطر باريسية
شيٍ اكبر من عمل محطة الأرصادي
لورصد غير نظام النشره الجوية
شعر وجداني نقي يروي غليل الصادي
ما وضع له وصف ف المدارس النقدية
من بدابه بيت بيت استجهل النقادي
وصار من ديوان يدخل ل امسيه شعرية
فتنةٍ تقول سيحوا في ربوع بلادي
جسدت فيها شروط الدوله العصرية
كل شي يقول رايه منفرد وينادي
يطرح اراءه جهار بمنتهى الحرية
فلسفه تجعل رموز الكفر والإلحادي
يدركون ان الطبيعه ما اوجدت هاذية
ارّخت للزين بالهجري وبالميلادي
وهي مقاييس الجمال لموضة الألفية
كل عنصر حسن ثبت في طرفها اوتادي
واصبحت معرض صور وفنون تشكيلية
البها والحسن ذا رايح وهاذا غادي
ولو يزيد شوي صارت ظاهره كونية
تشغل العالم ويخشاها البسيط العادي
جا قمر وانضم للمجموعه الشمسية
حسنها خارج عن المألوف والمعتادي
من عجايب معطيات الطفره الجينية
استحلت كل تفكيري ونبض فوادي
وصرت فيض احساس كلّه نزعه انسانية
وكتبتني شعر بالكوفي وبالبغدادي
واخرجتني من قيود الوزن والقافية
لخبطت دفتر حساباتي جُمَل وافرادي
وضع تبلش به نُظم وزارة المالية
خانة الألآف جت في خانةالآحادي
وانفتح للمنتقد عليّ شارع مية
عقلي وتاريخي الناصع وغرّ امجادي
كلها في حِلّ لو انّي صبرت شوية
حين قالت شي خدمه قلت ملح وزادي
قالت افصح قلت اقول العرضه النجدية
ضعت مدري وين مصداري ولا ميرادي
وكانت اول مرحله ف الصدمه النفسية
اتّزاني راح في وادي وانا في وادي
بيني وبينه على الأرجح سنه ضوئية
ولجّ في صدري دفوف ومهرجان اعيادي
واعتراني شي مثل الدبكه السورية
ثم دخلت بمرحلة عزله وسجن افرادي
وقبلها ما للشعور حدود جغرافية
شيٍ اربكني وفي طيّه بذور اسعادي
لو تطور كان سبب ضجّه اعلامية
اوقفه قبل يتمادى صوت احد حسادي
قال صح النوم وانس احلامك الوردية
قوم عش واقعك يا سيّد عليك منادي
قلت ما ابغى اشوف احد ف الفتره الحالية
هي كذا والاّ كذا ما عندي استعدادي
حلم والاّ علم والاّ افكار رومانسية
يأخي مالك ومالي لو يطول رقادي
لاني بسارق ولا انت بجهه أمنية
روح شف لك شغل غيري تو ليلك بادي
وخابرك مفتون بالبرامج الشعبية
اترك التوجيه ل اهل الوعظ والإرشادي
صوتك أكبر منكرات العطله الصيفية
ثرت واستولى الغضب على زمام قيادي
وصرت من غيظي بحاله نصف هستيرية
ما لها غير الوضو والذكر والأورادي
واسألوا من جرب الطريقه الشرعية
وبعد ما زال الغضب واخذت وضع حيادي
رحت اقلب في سجل السيره الذاتية
اربط احلامي بتاريخي واقيس ابعادي
وصار هاذا البحث شيخ ابحاثي العلمية
اكتشفت ان المُحب المغرم استبدادي
وان لذات الهوى ف النقله النوعية
واكتشفت إن المحبه وضع لا ارادي
لو بغيت اقاومه ما عندي امكانية
سيل وادي دق به وادي وسال بوادي
اغرق الديره وشلّ البنيه التحتية
شيٍ اكبر من عمل محطة الأرصادي
لو رصد غير نظام النشره الجويه"
"اخذ عن عقلي زمام الشعر يا وجداني
لا تصير عن الحدث في منطقه معزوله
عقب شيٍ شفت جا عندي كلام ثاني
اقطع قياد المقيد واطلق المعقوله
ثر على حكم العقل والمنطق اليوناني
اقنعه وان ما اقتنع غيَر نظام الدوله
دكتاتورٍ طاغيه معه رسني وعناني
جسد ستالين لي باشنابه المفتوله
حاصر شعوري ووسع دايرة حرماني
اترك الي يطلبه غيري ويدي تطوله
لاتطيع العقل عقلي هو عقال لساني
ممتل صدري كلام ما قدرت اقوله
جف شعري واللغه وشعوري الانساني
يوم طعت العقل في قوله وفي منقوله
الفرات من الظما لو اشربه ما ارواني
لي سنين اصدر يدي عن رغبتي مغسوله
كن في صدري صدى مستفزع ينخاني
ودي اجيب نخَواه وقدرتي مشلوله
شعري اللي ما يترجم رغبتي واشجاني
علموني بس ابا افهم هالشعر وشهوله
سامح الله واحد في هالكلام اغراني
عاث في صدري برغم ابوابه المقفوله
ابتدع له مدخل في مدخل شيطاني
واكتشف فالنفس اماكن و اوديه مجهوله
لا طلب رايي ولا استاذن ولا استفتاني
بات فاللاوعي لين اصبح واخذ له جوله
فجر اشياً فيَ كانت للأسف تخفاني
تنتظر عشرين عام اسلاكها موصوله
ما كشفها الشيخ عقل وبحثي الميداني
رغم تمحيصه و رغم جهودي المبذوله
نسخه مع اصدق دعاي لمحسن الهزاني
ما يحوس الرجل مثل الكلمه المعسوله
واسأل اللي جا وشغلني ولا طفاني
صرت اذاعات وحواسب واجهزه محموله
سور هرجه زخرفه والفرش زل ايراني
وين ما ادير الشعور اشوف شي ٍهوله
جر سكينه على حلقي ولا ذكَاني
في تراكيب الكلام ولفظه ومدلوله
واحتوتني دوحة ابداع ثمرها داني
رحلة استمتاع في عرض الكلام وطوله
عالم أخر من متع دنيا الحطام الفاني
وان تغير وجه تاريخي هي المسؤوله
عطر روحي يطرب بليا نغم واغاني
ما يقدر لا بالاوقيه ولا بالتوله
ما خرج عن شرط عبدالقاهر الجرجاني
طول عمر الشيخ في كتبه يدندن حوله
زلزل ارضية شعوري لين هد اركاني
وصرت انا والشعر تحت سيوفه المسلوله
اتصال شعور عبر الهاتف المجاني
لي شهر وخطوط قلبي كلها مشغوله
يعربي فتح جروحي ولا داواني
تحت مبدا موضة الحرية المكفوله
لابسٍ ثوب و وقار العالم الرباني
كل جرح يبرره بالحجه المقبوله
اسئله على طريقة شيخنا الالباني
خطوتين توصله للغايه المأموله
ايه انا المجني عليه اللي دواه الجاني
جيت كوم الغاز وامست كلها محلوله
مير يا شعر الخيال السامي الروحاني
اطرب نفوس على فهم الشعر مجبوله
يوم بعض الخلق الا يالله لا تبلاني
من جلافتها سلوك اذواقها مفصوله
خل من يسمعك يذكرني ولا ينساني
الغزل والشعر حنا اللي نعرف اصوله
صغت ابن زيدون في نونيِة القحطاني
اخْيله وابداع في خفة لغه وسهوله
تطرب الصوفي وتشبع رغبة العلماني
وهي على منهاج سنَي حنبلي منخوله
المحب المرهف اللي فالحياه يعاني
اعتقد يكفيه من ترياقها كبسوله"
"من يحصل نعم يا صاحبي يستاهله
والعرب ترصد وما قدم الرجل محفوظ
قولٍ اقوله وخابرك مَ انت بجاهله
والكرم والبخل ف السوق للناس معَروض
وكل ورّادٍ يرد تقنعه مناهله
عانها قدّام عينك و اخذها حوض حوض
لا تقول الناس ف الواجبه متساهله
السهم هو مُرضِ الاخوين والدنيا حظوظ
ومن برك للجود والله ليثقل كاهله
ولو قلت و قلت ما فَ الكرم شيٍّ يعوض
بعد دين الله هو راس الامر وعاهله
صايرٍ في سَلم الاجواد فرض من الفروض
تدركه حُصنٍ لها ف الطراد مصاهله
ويخثع دونه كديشٍ عن العليا ربوض"
"ياالربع قولوا لمقحم يولم بندقه
ويحساني معه بلحاف وزيادة رصاص
عان براق الحيا والرعد له وندقه
وفي ليال مثل هاذي نبي راع إختصاص
حزة ماهيب حزة جيوب مصندقه
وأنت عمي وإلك نظره وعندك جيب شاص
خلٍ من لا يقطع اللال يلزم خندقه
العميل الّلي يمانيك وإن صملت حاص
ودي أبعد عن غثى دار هوش الحندقه
رحت أنا ويا البلد واهلها كهرب وماص
ودي أبعد لين مااشوف شبك وصندقه
لو هي أكثر من دبا الأرض ما عنها مناص
مع رجالٍ ترتفع عن دروب الزندقه
مذربين وف اللوازم ماهم باهل أمّلاص
والطعام اللي على أحدث نظام الفندقه
عنه يكفيني قراحٍ معه تمرة خلاص"
"عقدة التجديد ابا اكتبها روايه
واجمع اشتات الفكر باقة بكفي
وحكمة كتاب البدايه والنهايه
وابجديات العقل تاقف بصفي
وسورة (إقرأ) للتقي نور وهدايه
وصاعقه لأهل الحسد وأهل التشفي
وكم وكم من حولنا آيه وآيه
وكل بارد خد وجهه ما يدفي
في حياته ما رفع للمجد رايه
والصبر حكمه ب هالعصر المقفى
والمترجم لوحة اعلان و دعايه
حاتمي الجود ياخذ ما يوفي
بيعه و شريه بميدان الرمايه
وسلعة الأحيا تجير لمتوفي
بدله وبنطال وعمامه وصايه
ويش اعد من الهموم و ويش اخفي
ولو يقول العاقل كفايه كفايه
اصبر ايام وطلع خبل مصفي
وطوروا كلمة(معي) صارت (معايه)
نور مدري نار تحرق من يطفي
وان بحثت ابعاد واسباب الغوايه
لا استرحت ولا حصلي بعض شفي
والتجارب في غرف دور الرعايه
تحت وطأة واقعٍ نصه يكفي
ومن اهازيج الرجال اهل الفوايه
اكتفي بالنسخه اللي في ملفي"
"يالله يالله يامعبود ياوالي
ياواحداً مايغرك ربع مثقالي
يامنزل الغيث من جو السماء العالي
ياعلماً كل مايجري للانسان
لتعز الاسلام وتقوي حكومتنا
الي بزين النباء والخلق ضمتنا
واليا طلبنا زيادة علم زادتنا
ياجعلها عامرة وتزيد عمران
من يوم عبدالعزيز اسس لنا الطاعة
بالحق نمشي وفي العدوان قطاعة
حرر لنا المملكة بالسف وذراعة
وذخر عيال السعد فالملك عوان
عيونها من ورانا ماتخلينا
يقودها واحداً ماهوب ناسينا
هوه ابونا وحنا له مطيعينا
يالله يالله تعصمنا بالايمان
فيصل هو الي نبتنا في مشاريعه
واليا ومر بامر نمشي معة ونطيعه
نرجي من الله يرعانا بتسنيعه
رعاية الحفظ والتقوى والاحسان
فيصل هو الي ومر لشعب بزيادة
اموازنتنا تعدت من وراء العادة
شياً كثير اسمحولي مقدر اعدادة
واجد وواجد وراس المال كثران
زاد الرواتب وشعبه فاز وتهنا
وحنا عيال الحكومة حين ماكنا
مابيننا تفرقة منهم وهم منا
الاصل واحد سعوديين واخوان
الاولة كل واحد قال مشاء الله
كلن يبارك لنا فيما عطانا الله
كلن يقول السعودية رفعها الله
وهي دايم الفايزة من عصر عدنان
تمت وصلو عدد من حج وطافي
وعداد همالاً من مزن السماء الصافي
على نبي الشريعة بين وخافي
ولاقلتها مستعير افلان وفلان"
"يامل قلب من هوى الزين منعاج
منعاج مثل القوس وقوى انعواجي
على عشيراً كل ماشافني ماج
والي ذبحني نظرته بالحجاجي
ماشفت غير محيجره يلعج العاج
لمحة نظر بالعين شفته مفاجي
ومبيسماً ماطالعه كل هراج
ولاشافه الي فيه بالهرج داجي
لقطت شري منه ماعاد يحتاج
طبع بقلبي طبع قفل ابو تاجي
والله منسى زين الاوصاف ياسراج
لو حط دوني قفل في حق عاجي
اللي على الخفرات يستاهل التاج
وزوده على الخفرات نجمة وتاجي"
"قصيدة ألقاها الشاعر امام صاحب السمو الملكي الامير عبدالله بن عبدالعزيز حفظة الله , في احدى المناسبات العسكرية في الحرس الوطني , التي حظرها سموة عام 1390ه:
مرحبا بالريس اللي يزورنا
كل ماجانا تزيد اسرورنا
والفرح دايم وهو بصدورنا
كل ماشفناه نفرح من جديد
مرحبا بك يابو متعب في محلك
نفتخربك يابو متعب مانملك
والحرس كله افردك تحت ظلك
ياعساك تزورنا في كل عيد
انت ريس للحرس حنا جنودك
وانته الي كل صعباً مايكودك
وانت عزاً للحرس كلاً شهودك
انت طورت الحرس وصبح يزيد
الحرس فايز وحنا الفايزين
فيه معلومات واله مرشحين
كلنا في واجبه متعلمين
جاهزيناً لطلب لو هو بعيد
بدر نايبك المباشر مايبور
بدر نور وزادنا نور وسرور
عارفاً كل الاوامر والامور
بدر بدر العز والحض الرشيد
ان تباشربه مثل بشرى الهلال
فكه الله من صواديف الليال
من تعرضله عليه الحق مال
اخذاً حقه وضداً للبعيد
كلنا في حكم فيصل خادمينه
فيصل الي كل الامة عارفينه
هو ملكنا مالكن والله عوينه
هو مالكنا ماينن فيما يريد
هو ملكنا قايد الشعب السعودي
ماينام الليل والعالم رقودي
رتب القوات في كل الحدودي
من مشاريعه نفيد ونستفيد
هو ملكنا العاهل الحر المجرب
العدو المملكة دمر وخرب
من سطى فيه بسهم معاد قرب
مملكتنا لبست الثوب الجديد
كلهم احرار مافيهم لزيز
الفخر لله ثم عبد العزيز
فيه فكر وفيه عرف وفيه ميز
والشجاعة ساسهم شياً اكيد
تمت وصلوا على خير البريه
يالله المعبود واقي كل سيه
اغفر الزلات عني والخطيه
ياولي العرش في ايام الوعيد"
"مرحبا حييت ياشهر الصيام
المكارم فيك وانت افضل شهر
سعد من صلى وصامك بالتمام
ولاتقفى عرض غافل ماحضر
ولاشذب عرقوب واحد بالكلام
ولايتابع كل واحد بالنظر
وحافظاً نفسه عن دروب الحرام
ولايطيع ابليس مقطوع الظهر
من يطيع ابليس يبشر بالعدام
خاسراً من طاوعه مير الحذر
كل واحد صبح ملفوفاً بخام
وناشده ربه ولاعنده عذر
ياهني الي يصلون القيام
يسهرون الليل ليا وقت السحر
خايفين الصبح من قبراً ظلام
يحشر المذنوب لاطبه حشر
لاصديق ولارفيق ولامقام
لامطير ولامنير ولا مفر
مالكه ملاك يمشي بالنظام
ماعمل يالقاه قدمه في القبر
حافظاً مايعمله في كل عام
في كتاباً حافظاً كل البشر
وصلاة الله عدد وبل الغمام
وعد من زار المدينة وعتمر"
"هذه قصيدة صنيتان رد فيها على الشاعر حمود بن سالم القرفاني:
يامرحبا ياخط ابو علي حييت
الي حروفه هاضني رمزهنه
جاني كتاب حمود يومني امسيت
يشكي ويبكي والليالي حدنه
واصبحت جاهز مانقص عود كبريت
اواني المطراش واتباعهنه
والجمس واقف قايساً ماه والزيت
وتوانكه ممتاز عبيتهنه
وسرحت توي صبح من يوم صليت
راع الهواء مجنوان وزداد جنه
خصاً ليا جاء طاري الزين فزيت
من كثر مافي جاش صدري وكنه
دارس ومارس في الهواء لين بذيت
شاكي وباكي مت مدركتهنه
اصبر بصبري يوم في الحب طبيت
مع واحداً غبر السنين اقلعنه
اللي خياله مال شكلة تحليت
ابو خدوداً كنها اثمار جنه"
"الله من قلب سرى الليل مابات
من شافني يقول حالك علامه
بعد صلاتي للعشى عشر ساعات
والعين ماذاقت لذايذ منامه
قالوا علامك قلت لي غالياً مات
وانا بلاي الي طواني هيامه
شقر القرون ام العيون الوسيعات
ماله وصيفاً غير ضبي العدامه
اخذت مع زين التواصيف سجات
اميزه بالهون واخذ كلامه
وحول بقلبي في بحوراً غزيرات
من طب فيها ماطمع بالسلامه
محرني انخالي من الناس فزعات
ووميلهم بالثوب هو والعمامه
انخى الجماعة كلهم والقربات
وانخى الرفيق الي يبالي سلامه
انخى الرفيق الي يحل الشكلات
يوماً كلش قد قراء في نظامه
عساه في الدنيا حياته بلذات
وميت الجنان الخضر تسقي عظامه"
"أول جوابي بسم ربي بادي
اطلبه في التوفيق والتيسير
ارجيه يغفرلي ذنوبي وزلتي
يالله دبرنا احسن التدبير
ياواحداً عن غيب عبده داري
وتوحي دبيب النمل وهو يسير
يامالكن كل العباد بملكه
يالي على كل العباد كبير
الاولة يالله زين ميتتي
واني دخيلك من لهيب الكير
واني دخيلك من عذاب الدنيا
الي تحط ازكى الرجال غرير
والثانية يالله خلص ديني
حتى عدوي مايقول فقير
المال انا شفته طرات ابن ادم
اثره يحط اردى الرجال امير
اثره يحط اردى الاوادم باشة
لو كان مايامن من الصفير
بالليل لو يوحي خلاخيل حرمته
خطراً عليه من الفراش ينير
اشرد من العصفور واروغ من الثعل
وفي الواجبات الطيبة غرير
هذاك عند الناس يسوى وزنه
لو كان مايكرم بمد شعير
لو كان مايقضي لزوم العاني
وشبره عن دروب الرجال قصير
وصلاة ربي عد من حج وعتمر
وعداد خلق الله نبات وغير"
"بعدها الحب والعشرة تقول لصاحبك خوان
تقول الدور مايصلح تحسبناعلى مسرح
توقعت اي شي بدربك ولاتوقعت انا النكران
واذا تسمح مباديكم ترى مبداي مايسمح
واذا قصدك على غيري ترا ياصاحبي شتان
مابين اهل الوفا واللي يدور في الوفا مربح
تشكك في محبتنا وتدري ان الهوى سلطان
وتدري ان الهوى الصادق اذا زار الفتى يفضح
وانا مفضوح في حبك واذا قلبك يبي برهان
انا كلي فدا روحك حبيبي بس لاتجرح"
"يا لايمي قلبي عن اللوم محجوب
لوفي يدينك سيف والفين حجة
ماهوبكيفي في هوا البال مغصوب
والقلب لامنه توجه توجه
كن الهوا شي على القلب مكتوب
والعقل به من لعبة الحب رجه
وان شفتني في ساحةالحب مغلوب
لاتفترح صمتي ترافيه سجه
طويل بال ولي مع الصبر ملعوب
لابد مايصفي ولو طال عجه
والقاوسط ذيك الملايين محبوب
ونعيش بس اثنينادون صجه
كان امس هذاالحلم واليوم مصلوب
حلمي على باب الرجا والتوجه
كان امس همي تافه هم مكذوب
واكبرهمومي صارت اليوم حجه
تغسل ذنوب القلب يارب وتوب
على غرير صوب بابك توجه
ذنبي كبير وعفوك اكبر من ذنوب
قلب رغم ذنبه ثبت على المحجه"
"إلى متى يابنت نبقى بعدين
والى متى تبقى الخوطر كسيره
نمسي على موال وينك وانا وين
ونصبح على مؤال ف الصبرخيره
الشوق يقتلني من الحين للحين
وانتي ورى قضبان خوفك أسيره
يابنت كانك في خفوقي تحسين
جودي بموعد والمخارج كثيره
وانا اوعدك لاجي واسيب الملايين
خلفي واسيب الدارواهل العشيره
واصنع قبل لا أصل من الشوق تاجين
تاج الأمير وتاج لك ياأميره
ماني من اللي يقسم القلب نصفين
نصف لغلا مريم ونصف لسميره
تكفين وأدري عيب لاقلت تكفين
لكن جبرني الوقت وانتي جديره
تكفين رسيني على بر ذا الحين
يعني على ماقيل حلقة أخيره
يانلتقي ونرد للنبض قلبين
ولاالعشير بصمت يهجر عشيره
أبسمعك مليت من قول بعدين
للصبر بير وجف يابنت بيره
ماني عجل لاكني أخشى من البين
ومن حقي أسال حبناوش مصيره
المعذرة لوصدق فيني تموتين
ماتتركين القلب عايش بحيره
عندي سؤال وطالبك لاتردين
يكفي شعورك بألسؤال أستثيره
الوضع كيف يكون؟ وانتي تعيشين
يابنت في ديره وقلبك بديره
حرفي رفض ياستاذنك يادعج العين
وانهى القصيدة ببيت جدا خطيره
يابنت كانك في المحبة تسلين
سيبي خفوقي واعشقي قلب غيره"
"يقول من جديا المحبوب بدعته
شعرك يهبل وأنا مفتون بأشعارك
مشكورياصاحبي عن كل ماقلته
وأنا وشعري نحاول نلفت أنظارك
ماتدري أن الشعر لوكان سطرته
في غيرشخصك ضعف لكنه اختارك
تبي الحقيقة ترالا ماتكلفته
لان الشعررغبته بمعانق أفكارك
ويامجبر الشعر شعري فيك ماجبرته
كل الحكي لاكتبتك وده يشارك
إلاّ بحاله طلب عذري وأنا أعذرته
أدركت ظرفه وهو لظروفنا دارك
لاجيت ياصاحبي ترحل وودعته
يعجزلسانه ويبكي طول مسفارك"
"ِحبيبي يوم راد الله لقيتك والجروح كثار
عيونك تبكي جروحك ولابه من يواسيها
لقيتك للاسف وحدك مضيع دربك ومحتار
سكن كل الحزن وجهك ونظراتك سكن فيها
رفض قلبي الوفي الوحدة وجا وافي لحد الدار
دوافع جيته طيبه وجت تعلن تحديها
تقول لحزنك المغرور توكل يا حزن واختار
عيون غير هذي العين تعذبها وتشقيها
وضميتك وسط صدري وخبيتك عن الانظار
وكل الهم ياهمي جروحك كيف اداويها
تركت اجمل مشاويري وجيت اكمل المشوار
معاك وصرت لي قصه حلفت اليوم لااحكيها
أنا حبيتك بجرحك ولكني خشيت العار
أجيك وتجبر جروحك عشان اني مداويها
تركتك لين ماطابت وصارت يالغضي تذكار
وجيت اعلنت لك حبي ونفسي الشوق حاديها
ضحكت وبسمتك بانت ورديت الزمن دوار
(اخيرا دارت الايام ) وانا ادري وش معانيها
ترا عمر الهوا ما كان ياعمري قضية ثار
ونفسك لجل هذا الجرح تخلت عن مباديها
حكيم وخذ معي حكمة ترا هذا الزمن غدار
وهذي قصتي وياك وخذعندك تواليها
جرحت القلب لاكنك نسيت انك جرحت احرار
وقلب الحر لايمكن حبيبي لك يعديها"
"ياعاشق ابيات شعري شاعرك تايب
فنانك اليوم وده يعتزل فنه
من صغرسني وانا في هالشعر ذايب
والشعر ذايب بجوفي من صغرسنه
لين القوافي عطتني رتبت النايب
الشعر فاعل وانا نايب بدل عنه
وياعاشق ابيات شعري بلغ الغايب
مايفخرالشاعربشعربرامنه
الشعر خيبه وشاعركم بعد خايب
ياكيف لا والصديد احسن لنا منه
وياعاشق ابيات شعري شاعرك تايب
واستبدل الشعر بالقرآن والسنه"
"جيت لحبيب الروح والقلب والعين
جيته بعدماالصبرهداحتمالي
جيته بجرح وخفت لاارجع بجرحين
جيت انشده ليه غيرته الليالي
وش غيراجمل حب عاشه حبيبين
وش غيرالنظرة وأنا كنت غالي
أن كنت مخطي فالعفو منك يازين
وان كنت نأوي البعد للقلب والي
عرفت رده من عيونه ولي عين
تعرف جوابه قبل ما اطرح سؤالي
بس للأسف كذبتها خفت بعدين
ماإلقاعذرلاجيت تقطع وصالي
تدرون وش رد الغضي وألاتكفين
يادنيتي لاتكشفين التوالي"
"قالوا نتايج بوعلي جت سليمة
وأنا احمد الله حمد مفرط بلا قياس
بس الحقيقة كان عندي عزيمة
وعندي ثقةبالرب مايلبسك باس
يابوي لك عندي بشارة عظيمة
محبة الله بانت بحب هالناس
اللي لفواعطشاوشوفتك ديمه
وبصوت واحد جوا يقولون لاباس
وكل رفع كفه عسى الله يديمه
أبوعلي تاج نحطه علىالرأس
ياكيف لاوأنت الخصيم وخصيمه
خاويتهم على الطيب ياطيب الساس
والشورشورك كم طحن من خصيمه
إبليس يعقدها وشورك لها فأس
للصلح رديت النفوس السقيمة
وإبليس ماله في مجالسك مجلاس
لوكنت عايش في العصورالقديمة
ماكان عاث الزيرفي قوم جساس
مدحي قصرحتى ظننته شتيمة
كن المدايح وادي وأنت قرناس
ماني بشاعر يايبه بس غيمه
مرت على فكري وسطرت الإحساس
وختامها ياهل القلوب السليمة
صلوا على المختار ماهب نسناس"
"قفل الجوال واسبح في غيابك
لايهمك لو سأل هذا وذاك
ولاتحسب اني بوقف خلف بابك
وانتظر ياصاحبي لحظة لقاك
صاحبي عيبك غرور الذات صابك
وغرك التقدير في قلب هواك
كنت اقول الشين ماياصل جنابك
كنت اشوفك في وسط عيني ملاك
غلطتي عشمت قلبي في سحابك
وياسحاب الصيف خاب اللي رجاك
وجيت اصحح غلطتي واغلق كتابك
وامسحك من عالمي واطفي سناك"
"الحضور أستاذ حاني والغياب أستاذ قاسي
والهوا عُيّن مدير وأنا طالب مدرسه
من صغر سني معا هم لين زار الشيب رأسي
علموني بس علمي قادني للهلوسه
علموني بأن قلبي ما يصح أعطيه ناسي
وعلموني من عيونك قلبي اشلون احرسه
وعلموني كيف ضعفي يختفي في ظل بأسي
وعلموني ف عز جرحي دمعي اشلون احبسه
وعلموني أن الأماني خا يفه من سطو يأسي
والتردد ثوب عاري يفضح اللي يلبسه
وعلموني أن التغلي أول ادروب التناسي
ومن عطاك أسرار قلبه سهل جرحه تلمسه
وعلموني ياحبيبي كيف ماافخر في لباسي
دام حنافي النهاية شي واحد نلبسه
وعلموني كيف ماشكي لاانكسرفي الكف فاسي
ورحت أطبق في حياتي كل درس ندرسه
علموني علم واجد وعلم سبب في انتكاسي
ليتهم به علموني قبل أسيب المدرسه
ليتهم به علموني علم في ثقل الرواسي
الحرير أشلون أقاوم يا حبيبي ملمسه"
"لاتظلم الخافق وترجع كما كنت
تجهل غلاك وتبتدي في قساتك
وين الثقة في قلب حبك ولاهنت
عنده ولافي يوم هانت غلاتك
ليتك قبل تظلم محبينك أحسنت
الظن يوم الظن سطروفاتك
في عين من حبك وفي قلب من خنت
والموت رحمةدام هذي صفاتك
ياما انتظرتك في المواقف ولا بنت
عيبي عشقتك وانت عاشق لذاتك
ماني بنادم يوم سبتك وروحت
ندمان لاني صرت من ذكرياتك"
"يهناك يامن بايع الله بروحه
حتى نزف دمه معاكل شريان
ياماصرخ جسمك ولا بان بوحه
لكن بعد مصرعك ياشيخنا بان
موتك رسم في نظرة العرب لوحه
مضمونها شارون والسلام ضدان
وان الجهاد أفضل طريق نروحه
ونيرانهم لازم تقابل بنيران
بس للأسف ياعرب صابك شحوحه
وأصبحت خلف الغرب ضامي وولهان
حتى تجراالغرب واعلن وضوحه
واحناورابيبان نكببة حزيران
ياشيخ منك المعذرة والسموحه
القدس يصرخ بس ياشيخ شتان
وش ترتجي من جيل اكبرطموحه
سهرا مع(كاظم)وتوقيع(زيدان)"
"طبعي غريب ومن عرف طبعي احتار
ادور الغلطة على من هويته
بس الغظي وافي رغم جور الاقدار
ولا بقى لي كلمة غير ليته
ليته غدر واقول للناس غدار
ويكون عذري واضح لا نسيته
وارحم عيون مل من شوفها الدار
دار بقت تذكار للي هويته
بس المصيبه لا تغلى ولاجار
ولارد قلب قبل يرحل عطيته
مصيبتي لاعلم عنه ولا اخبار
ولا احد ذكر لي وين منزال بيته
ادري انا خلي رحل غصب واجبار
حكم الدهر يرحل ومدفون صيته
والحين يوم ابديت ما اخفي من اسرار
ابسألك يااللي بظلمي نويته
ابسألك من حقي ادور اعذار
واصيح بعلا الصوت ليته وليته
ليته قبل يرحل عن اعيوني اختار
موتي ولا هم عن الفين موته"
"نسيت قلبي معاكم قالها واقفى
مايدري انه خذا قلبي وقفابه
يمزح وانا جدفيني شوق مايدفى
الابشوفه واذا قفى فتح بابه
واحرق خفوقي ولكن يالغضي تكفى
تراالوفي يحترق مايحرق احبابه
عجل بوصلك ترافي شوفتك تشفى
جروح عنها المفارق كشر انيابه
وجروح عن ناظراهل الحب ماتخفى
عيب الهوى يالغضي مايستراصحابه
منها اشتياقي ومنها عين ماتغفى
صارالسهرصاحبي وامسيت بكتابه
فيني المشاعرجليه وانت مايخفى
عليك حر الجوا و الحب واتعابه
حبك فضحني ولكن لي معه وقفى
ياتفتح الباب له ياتقطع اسبابه"
"مسكين من حلمه بقى حلم لازال
وياحظ قلب صار حلمه حقيقه
عشرين من عمري وانا بس رحال
ابحث عن المجهول واجهل طريقه
دورت بالواقع وفتشت الادغال
والبدرسلته لين نشفت ريقه
وضليت ادور لين سميت جوال
والواقع اعطاني لنفسه وثيقه
سألت نفسي قلت يمكن حلم جال
في خاطري حتى غشاني بريقه
بس اعرف ان الحلم مره ويختال
وهذاالحلم بالثانيه والدقيقه
واحترت مابين التراجع والاقبال
لاهو حلم وايئس ولا هو حقيقه"
"صون الهوى واحذربه الناس يدرون
لان الوجيه اليوم صارت تشابه
في ناس حسادة وفي ناس يهوون
لمس الجروح ويحسبوها دعابه
وفي ناس تتصبر وفي ناس يشكون
والمشتكي بيده يسطرعذابه
عبرة خذاها القلب من حب مجنون
وشهي النتيجة يوم كل درابه
ادري بسكين الهوى الكل مطعون
(بس الجمل لاطاح كل عدابه)"
"هذا أنت ياقلب مابطلت عاداتك
تحب وتود ناس وليت تستاهل
هذا انت تكبر وتكبر معك زلاتك
واذانصحك العقل يافلب تتجاهل
هذا انت تسعى لغيرك تارك ذاتك
تحمل همومه وهمك يثقل الكاهل
واذا انقضت حاجته روح ولسباتك
خلاك ياقلب وادري ماانت به جاهل
مدري الوفا يدفعك وإلا ّ ملى ذاتك
ثنتينهن ضيعنك وكنت متساهل
ياقلب عود ترا درب الهوى فاتك
واللي مضى غلطتي ياقلب واستاهل"
"قادني المحبوب بس ارخا قيوده
والقيود الراخيه خانت يديه
جتني الفرصه ورحت اعبر حدوده
واسترحت وقمت افكروش عليه
وابتدت لعبة صدودي مع صدوده
الخطامن صاحبي ماهوخطيه
بالفعل صبري قتل لذة بروده انتصرمره وعادالنصرليه
صار يوعدني وصرت انسى وعوده
عقب ماكان الوعد عندي قضيه
صار يبحث لي وصرت انسى وجوده
واول ابحث له وهو يثقل عليه
لاتظنوني نذل لكن عوده
بعده اخضروالبشر ماهي وفيه
خايف من الناس لاتقطف وروده
ابدوي جتني على خلي حميه
في البشرياصاحبي ناس حسوده
وانت حسنك مالقيته في البريه
والزمن ياصاحبي درب اسوده
كيف تقرب من فريستها الغبيه
بس اباعلمك كيف انك تقوده
والاسديا ضبي يصبح لك ضحيه
قايدي المزعوم صرت اليوم اقوده
والقيودالراخيه خانت يديه"
"حبيت اقلك شي قدام لاتنام
شي تعرفه بس حبيت اعيدة
مهما ابعدتني عن نواظرك الايام
يبقى الغلالك يا( )وانت سيده
وتخيل اكره غيبتك كره الايتام
للعيديوم الكل يفرح بعيده
وافرح بشوفك فرح رايح للاعدام
وقبل القصاص العفوجافك قيده
وتخيل احلم فيك قدام لاانام
وانام واحلم فيك وارجع واعيده
حلم لقيتك فيه تشبه لصدام
والشعب قلبي والفوارق عديده
وجه الشبه في الحب والحب ظلام
والفرق احبك والخيانة بعيده
ويامن بحبي له مضت خمسة اعوام
الحب يبلى والمحبة جديده
لاتحسب اني شاعر سخر اقلام
شعره لمدحك واعتنى بالقصيده
السرفي حبك غدامصدرالهام
شعري وطوع لي الحروف العنيده
ومدام تعرف يالغضي طبع الايام
عطني مرادي وانت خذ ماتريده"
"كل تغنى بالشعر وأنت تدري
إلاّ أناشعري هموم وحسرات
يشعربها قلبي الشقي قبل فكري
يوم أن عيني ماقوت حبس عبرات
أون واكتم ونتي وسط صدري
لجل ألوفافي داخلي مابعد مات
من الفراق القلب كم كان حذري
واليوم صرت اشكي هموم المسافات
لكن عمرالبعدماكان عذري
أما اجي والا أرسل الصوت نبرات
ولأبعث المرسول ياصلك بدري
حيث أن جفن العين سهران مابات
يامن شغل بالزين قلبي وفكري
ترجم نسيم الليل حزن وونات
برسمك من واقع قصيدي ونثري
يامن ملك نثري ورسمي والأبيات
وألااعتذرعن وصف زينك وعذري
أنك سكنت القلب رغم المسافات"
"حلمي تفجر وأبديت اعرف الناس
وياحلم ليتك من زمان انفجرته
كنت احسب أنى بالعطا بكسب إحساس
هالناس لكن باالعطاء ماكسبته
مدري الخطاء في الغير ولا انت حساس
ياقلب وإلا ّعالمك مافهمته
ميت ظمأ وتقدم لغيرك الكأس
مدري غبا وإلا ّ الوفاء مات سكته
ماأقول تبخل أعط مافي العطاباس
بس الخطا تعطي وقلبك حرمته
تحمل هموم أصحاب قلبك والإتعاس
وهم قلبك للأسف ماحملته
كم مرة ترجع وفي خاطرك ياس
عبرة صريحة بس ليه مااعتبرته
وإذا نصحتك قلت ماهو بمقياس
في ناس توفي والوفا ماوجدته
حاولت لكن كذب البحرغطاس
حاولت أعلمهم وفاء ماابتدعته
حاولت أقرب صورة الناس للناس
حلمي كبير وليتني ماحلمته
لاني بعالم كلهم مثل جساس
وأنا امرؤالقيس الذي راح كفته"
"عرفت من الجزر والمد
بعد ماابحرت بافكاري
عرفت ان الهوى له حد
عرفت بقيمة اسفاري
اشوف البحرواستشهد
صور دارت بمشواري
حبيبي ياخذ من المد
يبي يبعد عن ادياري
ولكن مهماراح وصد
مصيره يرجع لداري
وانا البحارلي موعد
مع الاقدار واسراري
حياتي اسئله والرد
دفنها الوقت فـ اعذاري
ترك غيري واخذني ند
قتلني وطالب بثاري
حكم فيني وقال اقعد
وهوخصمي وانا داري
عطاني سيف واستشهد
بسيفي ياكبر عاري
ولكن عذري ان الند
يكون الوقت واقداري"
"فجرت قلبي والهوا مات بي مات
تفجيرأشنع من بروج التجارة
واعنف من أحداث الخبرسبع مرات
واعنف من التفجير وسط السفارة
حيث ان حبك عاند سهيل بالذات
وضم النجوم الباقية في مداره
ورغم ارتفاعه له جذورعميقات
عشرين عام ولاتحدد مساره
واليوم فجرته وكلي سؤالات
أهمها منهو السبب في انفجاره
ورغم الوضوح الآن مابه جوابات
تطفي وهج قلبه وهو فـ احتضاره"
"تعال ان كان قلب ٍ ضيّفك حبّب لك المدهال
تشرفنا هلا بك مرحبا والقلب مدهالك
تبي تلقى كرم قلب ٍ على ما اعطى ملا المكيال
تبي تلقى عيونن تحضنك ويطيب منزالك
يزيد الك الغلا بقلبي حبيبي والليال طوال
مثل برق ٍ لثم مزن ٍٍ تهادى بالدجا الحالك
على حدب المحاني ترتكي واثنيلك الفنجال
هلا من خطّت اليمنى الينه حطت رحالك
فليله نجمها غايب ضياها جمر حدر دلال
نبي نروي ضما قلب ٍ جريح من العنا هالك
ماكل ضيف ٍ تعده ضيف قمر غايب وعاد هلال
رحل مملوك في طوعه وعاد مضيّفٍ مالك
واذا مرّت بك الصدفه وشافت عينك الاطلال
توّقف عندها لحظه وثم ٍ روح في فالك
اذا قصيدة الفرقا لحنها واصل الموال
وداع وجرحك الذكرى جروحي كلها فدالك
واذا هزّك كرم قلبي هلا بك واترك الترحال
تعال اهلا وسهلا بك تجي والقلب مدهالك"
"قالت الله لايهينك انت خابرني بدويه
ما احب الي يمسمس غترته ويزبط عقاله
انا ودي ببدوياً تمشي بدمه حميه
لا تعزوا بالقبيله كلهم صارو عياله
البدو غالين عندي لو حصل منهم خطيه
الولد فيهم يساوي شيخ بجاهه وماله
قلت انا انعم واكرم ماكذبتي يجوديه
سجل التاريخ عنهم من بطوله ومن جماله
لاكن الله لايهينك لاتناسين البقيه
الحضر رجالهم ياوسع صدره وطول باله
وفالمواقف انشديني مايتخلى عن خويه
لافزع معاد يدري من وراه ومن قباله
وضيفهم يبشر بعزه والوفا والمقدريه
كل واحد يسبق الثاني ولا ندري بحاله
قالت اكبر عيب فيني يالحضر النرجسيه
ما اظن احد بيغنيني بطبعه او جماله
انا احب الي زهابه حاجتين وبندقيه
يفتخر بالذود ويسرح كل يوم في حلاله
وان لفاه الضيف شاف الفرق شاف الناس حيه
ابدوي صوت نجره اطرب الطرقي وعناله
قلت انا ليه اختلقتي فرق وسويتي قضيه
الكبر لله والمؤمن ضعيف براس ماله
يابدويه الجروح الي من اسبابك نديه
والخفوق الي تحرى جيتك ياما جراله
والعيون الي تمنت جيتك صارت شقيه
والفراق الي بلى ذنب يذبحني لحاله
قالت الله لايعاقبني وانا بنت بريه
من السوالف كلها والحب وين الي وفاله
ياولد لاتحسبني جاهله ولا غبيه
الهواء ماهو كذا والحب انا مابي مجاله
انا اخوي لاقال اخو فلانه عرفت اني بدويه
تجتمع روس العرب له من يمين ومن شماله"
"نامت عيون الليل وعيوني أسهرت
حتى عيوني عن عيوني مادرت
هيمان ناسي الوقت واحد وحدتي
لين ان شمس الصبح فزت وأظهرت
برقت فيها قمت أناجي من جديد
قامت وملت حيل من حكيي وسرت
ليه الدجي والصبح في مفرق طريق
ياما احترى الدنيا ولامرة احترت
عادات هاالايام مثل الماء الزلال
ياقابض المويه من ايدينك جرت
نشرى هنا الدنيا باللي نستطيع
وتبيعنا الأيام مايوم اشترت"
"اشره على عيني إلامابكت
ولامن بكت عيني فلاتشره علي
ياما دقايق وقت - من نفسي حكت
ولامن شكاني الوقت لاتشره علي
ياما الحكي في شفتي تاه وسكت
ولامن سكت حكيي فلا تشره علي
وياما دموعي رغم حبي لك حكت
ولامن حكي دمعي فلا تشره علي
وياما السنين اللي مضت فينا أشبكت
ويوم أشبكت عمري فلا تشره علي
من شانك أهمومي على قلبي ارتكت
لو ابكي أهمومي فلا تشره علي"
"علميني عنك احكي مايصير
صمتك وصبري معك هو له مصير
مايسر العين براق السحاب
يتعب الظامي على طول المسير
علميني كيف ماتحصل ظروف
مايرد الوقت تأنيب الضمير
ازرعي صحراي بورد الهوى
عن جفاف الصمت خليها غدير
وابذري نبت الأمل في نفس من
قلبه أصبح كون للحب الكبير
لاتقولين افترضنا أو يكون
افترضنا أو مع الدنيا نسير
الهوى مايقبل انصاف الحلول
يانصير أو ياحبيبي مانصير"
"اجرح ضيا عيني وخلد عما الرمش
صورتك أو باقي بقايا الملامح
امر علي وانهى وان قلت لى امش
امشي على اهدابي وانا حيل رايح
كنك منامي ليا حضن عيني الرمش
حتى خطاك أنساه وأصبر واسامح
ريع دخيل الله ياصاح لاتمش
قلبي وفكري في هواك بمذابح"
"ناظر بعيني وشف وشلون اشوفك
اتعرف وشلون الغلا والموده
اولات الحب رغباتك وخوفك
والشعور اللي تهابه ماترده
حسرةٍ لي صارت احراسة اظروفك
كل درب يمة العاشق تسده
الخيال الخصب لامن جا نكوفك
صوب من تهوى دخيل الله وده
ارسله مندوب من لمسة اكفوفك
يمسح ادموع الذى دمعه بخده
او لي امن الحيا مارى كسوفك
برقع الصمت المدوي عنك اشده
ياحسين الخلق ياتارف وصوفك
مد حبل الود للمجروح مده"
"البارحه ساهر تلعب بي اشجاني
ليل المعنى يجي كنه ميه ليله
من شانه اسهر وهو يسهر على شاني
والكل منا غرق بالدمع منديله
في جمع شمل الغضي وقتي تحداني
لاحول عندي ولاقوة ولاحيله
وقت مضي ليش هملني وخلاني
اصفق بكف على كف واناديله
مالي وسيله اجي يمه ولاجاني
يقول عزاه لي واقول عزيله
ان كان عمري مضي من دون خلاني
باقي حياتي بلاالمزيون وش هي له
لاجيت ابشكي لخلي يسكت لساني
ماغير دمعي على الخدين يشكي له
اسهر وحتي القمر ويرحل وينساني
والليل لامن سري يطفي قناديله"
"آه رمش العين من طيف سري
عاتب جفوني وحرمها الكرى
وابتدت تسهر على رمش الليالي
صرت مدري عقب طيفك وش جرى
ابتدى التغيير يظهر في حياتي
أشعر أن الكون حولي يسهري
كل مالي عنك أشعر بالغريب
أن قلبي يابعد قلبي وري
وأشعر أن الليل ماهو بس ليل
مع خيالك عمر ماعمره سرى
وأشعر أن الوقت من غيري ضياع
يامجدد كل جرح لابرى
أنت ميلاد الهوى عمر الهوى
عيد ميلاد الثرياء والثرى
آه طيفك كيف سوى ياحبيب
الكرى لو هو الكرى عاف الكرى"
"تعالي امس وخل نقعد إلى اليوم
ولاجا الوعد باكر نجي في وعدنا
نبي الوصل ياصاحبي دايم الدوم
مافيه يوم نقول فيه ابتعدنا
حتى لو بسبات تقبل مع النوم
حلمٍ يضم ارواحنا في جسدنا
الحب به معطي وبه شخص محروم
ابي أنا وياك نحيا سعدنا
ماهمني لو عقبها قيل مرحوم
حنا وجدنا الحب ثم انوجدنا
حنا جعلنا للهوى عرف وسلوم
ما دام من نهر الهوى قد وردنا"
"كل ماكفن ضيا الشمس العشا
كل مافي الجوف زلزل واستهاض
من نشدني قلت انا والله حشا
ماتكدر خافقي
سو بي ماردت وافعل ماتشا
ماعلى حكمك ابد والله اعتراض
قبل اعرفك حبك بقلبي نشا
ويوم شفتك حطم اضلوع اعراض
ماقدرت اكميه في خافي الحشا
التجا ياعزوتي العيني وفاض
واختلف دمعي على الخد وغشا
بين أشياء نصفها محض افتراض
بعضي لبعضي على بعضي وشا
وشوشه هتان لورود الفياض"
"غفي ليلي وانا عيني سهيرة
تناجي وحدتي دمعة وحيرة
ويتعلق على الشفه كلامي
شنق نفسه قبل يبدي السريره
وتاهت ونتي في وسط صدري
ضميري عذبه ونه ضميره
وانا ويا الكرى محنا ولايف
رحل من مقتلي وارسل نذيره
وحتى ضحكتي ماهي بضحكتي
عقب مافارقت طيف وديره
فؤادي لو قدرت املك زمامه
وعقلي لو قدرت اني أديره
حشي ماقدر على فرقاك لحظه
وطيفك وين ابلقى بس غيره
وكل ياحبيب القلب لازم
على طول المدى يعرف مصيره
ترى الايام لو تبعد حبايب
مسير الوقت يجمعنا مسيره
عيون الصب تنبي عن فؤاده
قليل الشئ يحكي عن كثيره
وانا في غربتي بالحيل جنبك
صغيره دنيه العشاق صغيره"
"لاكبرت الشكوي الحكي ضاع كله
والصمت من كر الشكاية شكايه
كن العمر مافات دقه وجله
يومه وقف مع عمر ذيك الحكاية
مايرضي المظلوم تكفير زله
لاصار مابين الروايه روايه
ومايكفي المشتاق قولة لعله
يقنع إلى منه دري بالحكايه
الليل فيه الويل نصل وسله
والصبح لو جا الليل قدمي ورايه
مانهزم له حالف العمر كله
لو هو على قلبي يعنز عصايه
ترى العزايم للغنايم مظله
ذا شي يبغى كتاب ووصايه"
"مابين هزلك ياحبيبي وجدي
متعه خيال وجنة للمحبين
لو التقي وياك في حلم وردي
أكحل الدنيا برهر البساتين
بامسح عن العبرات عيني بيدي
وأخلي الدمعه بعيده عن العين
عشان لو ببكي وأبيح بسدي
يكون في نفسي ولاالناس دراين
اشكي لقلبي كل ماكان عندي
واضحك بنفس الوقت والكل لاهين
لاصار حبك هو ملاذي مردي
لو ماتجي هالحين للوقت بعدين"
"جفاني النوم ياعيني جفاني
إلاوشلون يتركني زماني
غريب أنك نظر عيني وتخلف
مواعيد الهدب لك والأماني
وتخلف شي تخلف أنت تخلف
يقين الوقت حرمان الثواني
الاماكنت أحبك صرت أحبك
ولو لاك أنت مابي حد ثاني
مواني كل هالدنيا مراسي
ببحر الكون ياكل المواني"
"ثوبها بعيونهم ثوب الزفاف
وثوبها بعيون خفاقي كفن
الزغاريد في فرحها والهتاف
التراب الي على حلمي دفن
والزهر والورد في دربه يلاف
كالنصايب عالي القبر نصبن
دمعي وصمتي والاحزان اعتراف
عن غرام كان لاحلامي وطن
ادمعي ياعين واغرق ياجفاف
واجزعي يانفس واضحك يازمن !"
"والله بخيالي ضحكتك واضحة زين
يابنت والله الزين ماهو بخافي
ضحكت ثغر والا ابتسامة شفاتين
احلى ملامح شخص لاصرت غافي
ادري تزعلني وهجرك طواعين
ليه التغلي والزعل والتجافي
زارع عنادك مثل زرع البساتين
وانا ودادي لك على طول صافي
دايم جنون الحب مسكه رياحين
الا انت زدت وزود بالطيب ظافي
لو كنت صحراء حر محدن لك يبين
انا الوحيد اللي ابى امشيك حافي
امشيك من اقصاك لاادناك ذالحين
ممشى نمر لامن فريسته شافي
ابفترسك بناظري يااكمل الزين
وابا اتعشى فيك والضو طافي
ماابغى رموشي تبتعد عنك لو حين
خوفي يصير لي شي منك خرافي
خوفي يفز القلب واصير مسكين
شخصن ابليا روح والقلب مافي
روحي معك اهديتها قبل عامين
جتك الهدية من حبيبك عوافي
والحين قلبي مابه النبض لك لين
تنشد عن المجروووح في علم لافي
ادري بشوفك يااريش العين بالعين
ادري الزعل مايرد شخصن يوافي
وادري علي تحن حن الشفاتين
هي للتلاقي بالكلام المصافي
ناطرك خلك ياحبيبي الى الحين
حتى الحياة اللي بدونك تعافي"
"لا صرت غالي لا تغلى وانا اخوك
سيب التغلي عنك لا صرت غالي
روحي وقلبي يوم قفيَّت نادوك
يابعد من يشغل ليا غاب بالي
فكر ومرة نادهم كان لبَّوك
والا عليهم صيح وبصوت عالي
انا الوحيد اللي مشالك على الشوك
وان صحت جيتك مندفع لو لحالي
ياصاح تكفى لا تعذرب على اخوك
جتني الهموم وكل همن طرالي
جتني الهموم وداخلي قلب مصكوك
مصكوك صكة بس ياويل حالي
هذا خويك داخله هم مركوك
يخفيه عنَّك وانت مسرور خالي"
